"name" "value" "length"
"1" "https://www.dansketaler.dk/tale/frederik-vad-nielsens-1-maj-tale" "Kære alle sammen 
Det her er de mærkeligste dage, uger og måneder for mig, og de fleste i min generation.
Vi ved, hvad der ER sket – men vi aner ingenting om, hvad der KOMMER til at ske. Coronakrisen har vendt op og ned på hverdagen for os alle sammen. Især for unge. 
Den sommer, hvor man skulle fejre afslutningen på sin uddannelse, med venner og familie, er væk.
Pludselig kan man ikke længere komme på det værested, hvor man med andre unge kan holde ensomheden væk.
Fodboldkampe og fester er væk.
Rigtig mange unge mister deres arbejde.

I dag vil jeg på vegne af DSU først og fremmest tale til dig, som har mistet dit arbejde – eller frygter du mister det lige om lidt. 
Du arbejder på korttidskontrakt som vikar.
Du gør rent på hotellet eller står i receptionen.
Du serverer på en café eller restaurant.
Du producerer varer, du står og mangler en læreplads.  
Fra den ene dag til den anden er dit liv blevet fuldstændig forandret. Lønnen er væk, kollegerne det samme, og arbejdsløshedskøen bliver kun længere. 
Når det sker, skal DU kunne regne med en socialdemokratisk regering! 
***
Siden marts måned har titusindvis af unge under 30 år mistet fodfæste på arbejdsmarkedet. Mange er reddet af hjælpepakkerne – heldigvis! - men rigtig mange har også fået en fyreseddel. 
Hvis der er noget, vi ved med sikkerhed, så er det, at ungdomsarbejdsløshed er noget fanden har skabt. 
Vi kan historierne fra 1980’ernes massearbejdsløshed og finanskrisen i 2008: Ungdomsarbejdsløshed kan sætte sig fast. Det kan blive langvarigt. Ungdomsarbejdsløshed kan blive til langtidsledighed. 

***
Det må ikke ske nu. Regeringen skal forpligtes på at fremlægge en unge-pakke, som specifikt kan hjælpe unge arbejdsløse. Så hurtigt som muligt. Det forventer DSU – og det kræver fremtiden.
Mulighederne er mange. 
Vi ved, at de ufaglærte unge ryger først – og mange af dem har kun en halv eller hel ungdomsuddannelse. Faktisk er der 116.000 unge under 30 år, som ikke er kommet videre siden studenterhuen. 
Det er NU, vi skal give fleksibel adgang til de uddannelser, hvor vi har brug for solid arbejdskraft i fremtiden. 
Det er NU, vi skal give en ekstra økonomisk gulerod til unge voksne med børn, så de kan få en uddannelse.
Det er NU, vi skal skabe tryghed for alle de unge, som lige om lidt får brug for en læreplads i en Coronatid. 
Det er NU, vi skal børste støvet af jobrotation, isbryderordninger og andre redskaber, så de kan aktiveres, hvis antallet af unge arbejdsløse bare stiger og stiger. 
Og så er det NU, vi skal give tidlig pension til Arne. Lad de slidte trække sig tilbage fra arbejdet, så unge kan komme til. 
En unge-pakke skal forberedes nu, så vi ikke risikerer at blive overhalet af virkeligheden.  
Vi aner nemlig ikke hvordan Coronakrisen udvikler sig. Som socialdemokrater kæmper vi for, at i morgen kan blive bedre end i dag. Men lige nu, kan i morgen faktisk blive VÆRRE end i dag. 
Uanset hvad, så vil det altid være Socialdemokratiets opgave at bruge en krise med ungdomsarbejdsløshed, til at sikre, at der på den anden side står STÆRKERE unge, med FLERE muligheder end før.
Det kræver ikke bare genopretning. Det kræver ambition og vision. 
Vi skal nemlig ikke vende tilbage til det Danmark, vi havde før. Vi skal flytte vores land. Skubbe det fremad. Bruge krisen som en mulighed for at bygge noget der er stærkere og bedre.
***
Derfor skal økonomisk kickstart, bekæmpelse af arbejdsløshed, social retfærdighed og grøn omstilling gå hånd i hånd nu. 
Nu skal vi investere i jordopkøb, elektrificering og klimavenlig renovering af vores bygninger.
Nu skal vi holde hånden under vores grønne industrier.
Nu skal vi afvikle klimagæld frem for offentlig gæld.
Nu skal vi droppe Danmarks tilslutning til EU’s højreorienterede økonomiske politik, der tvinger lande til at skære på velfærden, for at finansiere klimaomstillingen. 
Det er nu vi skal bevise, at Klimaloven fra december ikke bare er grønne skåltaler, men er noget vi mener. 
Hvis ikke vi udnytter et stort økonomisk tilbageslag, til at tage nogle af de vigtigste grønne skridt, så bliver regningen endnu dyrere. Og den vil højest sandsynligt skulle betales af pædagoger, maskinsnedkere og mekanikere. Det dur ikke! 
Ved at handle nu, får vi dette årtis bedste chancer for, at grønne fremskridt og sociale fremskridt kan gå hånd i hånd. Den chance skal vi gribe.
***
Coronakrisen har gjort forskellene mellem os mennesker tydeligere og større. 
Det er ikke alle, som mister deres arbejde.
Det er ikke [alle], som kan klare sig med en mindre indkomst.
Det er ikke alle, som får sværere ved at gennemføre en uddannelse.
Det er ikke alle, som rammes hårdt af ensomhed. 
Flere og flere bliver pludselig opmærksomme på, at de service- og rengøringsmedarbejdere, som knokler i denne krise, ikke har de bedste løn- og arbejdsvilkår. 
Vi bliver bedre til at se uretfærdighederne i vores fællesskab. Derfor er de her dage, uger og måneder afgørende. 
Socialdemokratiets rolle er at skabe håb.
Håb for at vi nu kan bekæmpe de uretfærdigheder, som er blevet tydeligere for alle.
Håb for at vi kan bruge krisen til at skabe et endnu stærkere fællesskab i fremtiden. 
Kursen skal være klar: Alle unge i arbejde, grøn kickstart og sociale fremskridt. 
Rigtig god 1. maj! " 5229
"2" "https://www.dansketaler.dk/tale/lizette-risgaards-1-maj-tale-2020" "Kære venner 
Så blev det 1. maj.
Arbejdernes Internationale Kampdag – hvor vi plejer at mødes for at fejre vores sejre og se frem mod nye mål – dagen, hvor vi hylder fællesskabet, solidariteten og sammenholdet.
Den her 1. maj bli’r en historisk én. 
Det er 130 år siden, arbejderbevægelsen besluttede at holde 1. maj – og kun én gang siden, har vi ikke været forsamlet rundt om i landet. Det var under besættelsen i 1940. Og i år, ja, her står vi midt i en sundhedskrise, og coronaen er årsag til, at vi mødes her på nettet. 
For vi skal holde afstand – men vi skal også – stå mere sammen end nogensinde før. 
For om noget, så viser coronaen os, at det er fællesskabet, vores velfærd og solidariteten med hinanden, der gør os stærke: 
Stærkere sammen – bare hver for sig.
Corona har vendt op og ned på vores liv og vores hverdag. 
Børn og unge længes efter at komme i skole og være sammen. Voksne længes efter at komme på arbejde. Og vi længes efter at ha’ et liv med vores savnede kære. 
Ja, og så er der alle jer, som har stået i front fra coronakrisens start – været udsat – men alligevel passet jeres arbejde, uanset om du er ansat i den offentlige eller den private sektor. 
Tak til jer alle – alle sammen. Og også til alle jer tillidsrepræsentanter og arbejdsmiljørepræsentanter, som knokler for at hjælpe kollegerne derude! 
Vi kommer alle til at mærke følgerne af sundhedskrisen, men nogle langt hårdere end andre. Det skal vi gøre alt for at modarbejde. 
For et samfund skal kendes på, hvordan vi behandler de svageste. 
Det må ikke igen blive dem, der har mindst, som ender med at betale det meste af regningen for krisen, sådan som vi så det under finanskrisen!
Denne gang SKAL vi vise, at der er en solidarisk vej ud af krisen. 
Det vil vi i fagbevægelsen kæmpe benhårdt for. 
Her i foråret har vi på det private arbejdsmarked – under meget vanskelige vilkår – forhandlet gode overenskomster i hus for 600.000 lønmodtagere.
Med historisk høj stemmeprocent blev det et kæmpe ja til forhandlernes resultater. Dermed har vi klare aftaler at stå på, når der skal startes op efter krisen. 
Desværre har vi også på nogle områder endnu en gang oplevet, at der var så stor afstand mellem parterne, at det ikke var muligt at indgå en aftale. 
Her vil jeg virkelig opfordre til, at parterne allerede nu sætter sig sammen – corona eller ej – og får talt udfordringerne igennem! 
Det er helt afgørende, at der lægges et ordentligt fundament for de næste private overenskomstforhandlinger om 3 år. 
På dagen i dag skal vi også huske på den internationale solidaritet. 
Ser vi ud i verden, så mister folk deres job i et tempo, der overgår finanskrisen – og uden noget særligt sikkerhedsnet at falde tilbage på. 
Vi ser sundhedssystemer knækker sammen under presset. Og at fattige har dårligere adgang til hospitalsbehandlinger end de rige. 
Det er skræmmende, beskæmmende, men desværre ikke overraskende. 
For det er stadig sådan, at alt for mange virksomheder og hovedrige mennesker snyder og unddrager sig beskatning via skattely – det forkrøbler samfundsudviklingen, der hvor værdierne er skabt. 
I Fagbevægelsen vil vi fortsat stå sammen med vores internationale kampfæller for at bekæmpe den globale ulighed og sikre anstændige arbejdsvilkår for mennesker – og sætte en stopper for skattesnyd – det gælder både her og ude i verden.
Men – vi kan ikke gøre det alene, og derfor appellerer jeg stadig til både folketing og arbejdsgivere: Det her er en fælles udfordring, både på EU- og verdensplan.
Indtil videre er det herhjemme lykkedes os nogenlunde at ta’ hånd om coronakrisen ved at stå sammen.
Vi har på rekordtid forhandlet trepartsaftaler og hjælpepakker til erhvervslivet igennem.
Med trecifrede milliardbeløb holder vi hånden under mange virksomheder og dermed også rigtigt mange arbejdspladser. 
Det er Danmark, når vi er bedst! 
Desværre er krisen langt fra slut. 
Der venter os mange udfordringer – titusindvis af især unge, ufaglærte og faglærte har helt uden skyld mistet deres job eller deres praktikplads – og dermed deres indtægt. Hvordan sikrer vi, at de kommer tilbage i uddannelse eller job?
Mange virksomheder er allerede på randen af konkurs – det går foruroligende hurtigt. Hvordan sikrer vi, at de igen bliver sunde og stærke arbejdspladser? 
Jeg vil sige så meget, at svaret ligger ikke i at gøre som den borgerlige regering gjorde under finanskrisen, hvor skattelettelser blev løsningen på alle problemer. 
Besparelser på vores skattevæsen var heller ikke nogen god idé. Det lider vi under i dag – men heldigvis er regeringen i gang med at rette op, også på det – corona eller ej. 
De såkaldte ’reformer’, der i virkeligheden var brutale nedskæringer for arbejdsløse og folk på overførselsindkomst, var også en helt forkert medicin.
Den slags krisehåndtering kan vi under ingen omstændigheder acceptere. Denne gang er det helt afgørende, at vi i fællesskab hjælper Danmark ud af krisen.
Efter sundhedskrisen bliver målet at genopbygge et godt velfærdssamfund, som alle bidrager til – så vi er klar til de næste udfordringer, der måtte komme. 
Mange af os møder jo ikke på arbejde, som vi ellers plejer. Og pludselig forstår mange flere værdien af rent faktisk at kunne træde ind på en arbejdsplads og møde kolleger. Vi får øjnene op for, hvor meget det betyder, at være en del af et godt fællesskab på en arbejdsplads. 
Den forståelse er god, for alt for mange står udenfor – og kigger ind – og de ønsker sig brændende et job, en uddannelse eller en praktikplads, men af den ene eller anden grund har de svært ved at få foden indenfor eller komme tilbage i arbejde. 
Jeg ønsker mig, at vi efter krisen gør os umage for at få flere – langt flere – med i vores arbejdsfællesskaber. 
Hvis vi kan’ gi’ lidt flere en chance og skabe et lidt mere rummeligt arbejdsmarked, så vil det styrke os alle sammen – det er jeg overbevist om.
Lige nu og her skal vi naturligvis ta’ hånd om de titusindvis, som pludselig har mistet deres job i de sidste måneder. 
Vi mener i den forbindelse også, at den maksimale dagpengesats skal hæves midlertidigt – i den her helt ekstraordinære coronasituation – ligesom vi helt ekstraordinært hjælper virksomhederne i en periode. 
Og når der nu ingen job er – så er det nu, vi skal sikre et løft i uddannelse til de ledige. Denne gang SKAL det lykkes … Vi skal uddanne – mens tid er – så vi er klar til at tage de nye jobs, der opstår, når coronaen har sluppet sit tag i os.
Og når det sker – hvis vi ta’r det lidt længere lys på – så får vi brug for:
- Offentlige investeringer, renoveringer, nybyggerier der skaber reelle jobs – og gerne grønne job. 
Det er langt bedre end flere skattelettelser, hvor vi ikke er sikre på, at der kommer job ud af det. 
- Og så skal vi have fuld fokus på klimaet. 
Coronaen stopper hverken de unaturligt store regnmængder, stormene eller de mange naturkatastrofer, vi er vidne til i disse år.
Men når vi nu ved, hvad vi – SAMMEN – regering, folketing og arbejdsmarkedets parter kan indgå af aftaler på utrolig kort tid – når viljen er der, og alle er enige om udfordringen – så skal vi gi’ hinanden håndslag på klimahandlingsplaner, der for alvor sætter kursen mod 70 %’s reduktion af CO2-udledningerne.
Vi kan, hvis vi vil! Og vi vil gerne være med. For vores børn og børnebørn skal gerne sige om os: ”De gjorde en forskel i tide”, og ikke: ”De var sig selv nok!”
Og vi ved, at alle kommer til at bidrage. Men det skal IKKE være dem, der har mindst, der skal betale mest. 
Klimaforbedringer og social ansvarlighed skal gå hånd i hånd. 
Nu vil jeg runde af med at ønske jer alle en fortsat rigtig god kampdag.
En meget speciel 1. maj. 
I skal vide, at jeg er SÅ stolt af ALLE fagbevægelsens medlemmer! Stolt af den indsats, alle yder, for at vi kommer ud på den anden side af denne coronakrise – med ar på krop og sjæl, men også med målet om et Danmark, hvor vi er mere rige, lige og trygge. 
Kære alle sammen, uanset hvor I er, så gælder det: Vi skal passe på hinanden og værne om fællesskabet.
Jeg glæder mig til at se Jer igen næste år … Sådan rigtigt 
Fortsat rigtig go’ 1. maj!" 8066
"3" "https://www.dansketaler.dk/tale/mette-frederiksens-1-maj-tale-2021" "Man siger, der er en første gang for alting.
Og det er i hvert fald rigtigt, at det er første gang, jeg optager en 1. maj tale på forhånd.
I de her uger oplever vi alle sammen noget for første gang efter corona.
Første tid ved frisøren. Første middag på restauranten. Første skoledag. Første besøg i den lokale butik. Den første fodboldkamp.
Stadig flere danskere oplever heldigvis den første vaccine. Følelsen af frihed.
Og ikke mindst: Det første kram.
Tænk, hvor forløsende det bliver. Nærheden. Varmen. Smilet i hinandens øjne.
Om lidt den første tur i teatret eller biografen.
Den første familiefest. Det store frokostbord. Måske endda med makrel. Og i hvert fald med en kold øl til.
Vi har så utrolig meget at fejre i Danmark.
Vores fællesskab bestod.
Konfronteret med en global og ukendt pandemi. På tværs af alder, baggrunde, forskelligheder og uenigheder. Satte vi os for at modbevise den påstand, at nå ja – så må nogen jo dø. I stedet sagde vi til hinanden; det skal være løgn!
En pandemi skal ikke bare rasere vores land, og ofrene må ikke tælles i mange tusindvis. Vi handler. Vi står sammen. Vi lever op til den kontrakt, vi må have med hinanden. Dem der har bygget Danmark. Vores forældre og bedsteforældre. De skal ikke bare ofres.
Hvis man skal være lidt højstemt. Det må man godt på en dag som 1. maj.
Så kæmpede vi for hinanden. Vi kæmpede for Danmark.
For første gang i mange år. Måske endda årtier. Oplevede vi noget meget vigtigt – og meget tiltrængt. Nemlig at vi selv bestemmer. Ikke kun i det små. Men også stillet over for udviklinger, der ellers synes uoverstigelige. Vi lod os ikke nøjes med nødvendigheden. Vi opgav ikke på forhånd.
Vi fandt en vej. Vi valgte en vej. Danmark; vi kan ranke ryggen.
- - -
Det bør give os mod på mere. Det skal give os mod på mere.
Tag klimaet.
Hvem havde troet – for bare få år siden – at Danmark som et af de eneste lande i verden ville turde sætte et reduktionsmål på 70 pct. i 2030? Ikke engang jeg selv. Æren tilfalder jer unge.
SF. Radikale. Enhedslisten. I insisterede på at få det med i forståelsespapiret. Tak for det! Siden blev det til en bindende klimalov. Vedtaget af et næsten enigt folketing. Nu er vi i fuld gang med at gøre det til virkelighed.
Det siger jeg helt bogstaveligt.
Med alle de beslutninger, vi har taget det seneste år. Med det landbrugsudspil, vi nu har fremlagt. Så når vi næsten halvvejs af vejen mod de 70 pct. i 2030. På ét år. Ikke på fem år. Ikke på tre år. Men på ét år har vi anvist initiativer, der bringer os næsten halvvejs.
Det er nødvendigt, at vi har fart på. For kampen mod klimaforandringerne er et kapløb med tiden.
I fællesskab gør vi det, mange stadig påstår er umuligt: Viser, at man kan kæmpe for både klima og arbejdspladser. På samme tid!
Allerede i dag går tusindvis af danske lønmodtagere på arbejde – på grund af den grønne omstilling.
På havnen i Rønne, når de næste turbiner skal udskibes. I Bagsværd enzymer til biobrændsel. I Bjerringbro og på Als. Og bare få kilometer fra her, hvor jeg står, i Aalborg; fremtidens grønne brændstof til tung transport.
I hele Danmark står tusindvis af akademikere, teknikere, specialarbejdere, ufaglærte og faglærte side om side. Fører Danmark ind i en grøn fremtid. Med teknologi, innovation og fagenes gode ideer.
Og måske er læren. Fra corona. Fra klima. Fra Arnes pension.
Måske er læren, at vi skal holde op med at sige til hinanden, at ideer er urealistiske, at forslag er bluff, at visioner er ligegyldige. At der ikke er forskel i dansk politik.
For det har betydning. Danmark har haft et nyt politisk flertal i snart to år. Sociale fremskridt er opnået. Investeringer i velfærd. Og krisen er håndteret solidarisk, dansk og i et bredt samarbejde.
Sammen kan vi de mest utrolige ting.
Inden sommer vil regeringen tage fat på endnu en opgave, der påstås at være umulig: Det næste store skridt i opgøret med centraliseringen.
Et bredt politisk flertal har allerede besluttet at flytte ressourcer fra centralt hold og i stedet åbne 20 nye nærpolitistationer over hele landet. Det skal forebygge kriminalitet. Skabe tryghed for alle os, der frygter den umotiverede vold, der er invaliderende for ofrene og ødelæggende for os alle sammen.
Men det er også helt afgørende, at man kan uddanne sig tæt på, hvor man bor. Så ikke alle skal flytte til de store byer. Derfor vil vi foreslå en omfattende udflytning af uddannelser og uddannelsespladser.
Flere skal kunne gå i skole og uddanne sig i hele landet.
- - -
I det hele taget er min tro på, hvad vi kan i Danmark, kun blevet større. Her, hvor vi gradvist er på vej ud af den akutte krisehåndtering af corona.
Hvis vi vil. Hvis vi tør. Så kan vi nu hæve ambitionerne. Se langt frem. Stille os selv spørgsmålet: Hvor er du om ti år? Hvor er vi som samfund?
Hvordan skaber vi de bedste rammer for, at flere danskere kommer i arbejde. At flere unge tager en faglært uddannelse. At danske virksomheder står endnu stærkere i den internationale konkurrence. At den grønne vækst får de bedste betingelser. At vi også i fremtiden har et velorganiseret arbejdsmarked, hvor vi slår hårdt ned på social dumping og ikke accepterer, at så mange unge mennesker ansættes i meget usikre og korte ansættelser.
Der er nok at tage fat på. Derfor kommer regeringen heller ikke med alle svarene. Men jeg vil gerne invitere til dén samtale. Med det mål at vi sammen skriver det næste store kapitel om vores land. Hvordan vi fornyer – og styrker – vores samfundsmodel.
Danmark står stærkt. Men vi kan endnu mere.
- - -
Her og nu.
I begejstringen over alt det, der åbner. Har vi et særligt ansvar for dem, som er blevet hårdest ramt af corona.
Det gælder dig, der står tilbage med savnet, fordi du har mistet en af dine kære. Dig, der har været smittet og måske i dag kæmper med senfølger.
Og det gælder dig, der har mistet din virksomhed. Dig, der har mistet dit arbejde.
Som har oplevet – måske for første gang i et langt og loyalt arbejdsliv – at få den dér grimme fyreseddel. Også her betyder det noget, hvad vi gør som samfund. Om vi tænker; bare ærgerligt. Eller om vi træder til og for eksempel gør det nemmere at efteruddanne sig.
Vi valgte det sidste. Forhøjede dagpengesatsen til 110 pct. for dem, der tager en uddannelse inden for et område, hvor der mangler arbejdskraft.
Hvad er der sket?
Mere end tre gange så mange arbejdsløse gik sidste år i gang med en faglært uddannelse som året før.
Som mange andre kriser har corona ramt skævt. Geografisk. København er bare ikke det samme uden turister. Og særligt nogle brancher er udsatte. Derfor vil regeringen i næste uge præsentere en indsats, der er målrettet jer.
Det bygger oven på alle de initiativer, vi har taget det sidste år. Som har begrænset de økonomiske omkostninger ved pandemien.
For når det gælder arbejdsløsheden. Vores samlede velstand. Privatforbruget.
Så er Danmark et af de lande i Europa, der har oplevet det mildeste økonomiske tilbageslag i 2020. Vi er samtidig et af de lande i verden, der har haft den laveste overdødelighed.
Det har været godt for dansk økonomi, at vi har holdt smitten nede. Og at vi samtidig har investeret i vækst, uddannelse og klima. En ekspansiv finanspolitik. Som skønnes – alene i år – at holde hånden under 85.000 gode job.
Det siger noget om, hvad politik, samarbejde og pragmatiske løsninger egentlig kan.
I mange andre lande er medarbejdere sendt hjem. Virksomhederne skal nu til at ansætte, inden de kan gribe opsvinget.
Sådan er det ikke i Danmark. Fordi vi indførte muligheden for lønkompensation. Tak til arbejdsmarkedets parter. 17 trepartsaftaler er det foreløbigt blevet til. Den danske model lever i bedste velgående.
En særlig tak til de mange virksomheder, der på trods af usikkerhed har holdt igen med fyresedlerne. I har nu et forspring. De bedste muligheder for at accelerere.
De økonomiske fremskrivninger viser, at væksten næste år kan blive den største i 15 år. Allerede nu stiger eksporten af varer. Flere kommer i arbejde.
Jeg er ikke i tvivl om, at når de økonomiske lærebøger næste gang skal opdateres. Så bliver det med den tilføjelse: At sundhed og økonomi hænger sammen.
- - -
Nu skal vi helt i mål.
Faren er ikke drevet over. Kig bare rundt i Europa. Det er stadig biologi, vi kæmper imod, og det er ikke sådan, at virus pludselig har besluttet at slå en bue uden om Danmark.
Men for hver dag, der går. Hvor vi stadig holder smitten nede. Hvor flere bliver vaccinerede. Så begynder vi at kunne ånde lettet op. Vi begynder at kunne sænke skuldrene. Ranke ryggen.
Jeg tror, at Dannebrog kommer til at vaje ekstra flot i kolonihaverne sommeren over.
Vi står over for en ny begyndelse.
Stoltere. Stærkere. Bedre.
Rigtig god 1. maj." 8648
"4" "https://www.dansketaler.dk/tale/lizette-risgaards-1-maj-tale-2021" "Kære venner,
Så blev det igen vores allesammens kampdag – 1. maj. 
Og jeg ville ønske jeg ku’ sige: Hvor ser I godt ud! ☺ 
Men for andet år i træk tvinger coronaen os til at markere 1. maj på afstand. 
Jeg kunne godt stå her og synge en lang sang om hvad corona har betydet, men jeg vil hellere springe til det vigtigste. Nemlig at sige at jeg er mega stolt af den indsats som I har leveret. 
Det kan godt være, at man siger, at Danmark har været lukket med. Men sandheden er jo, at de fleste af jer faktisk gik på arbejde. I trodsede smitterisiko og udfordringer – også da det så allermest sort ud.
I gik på arbejde og var åbne – for nye måder at gøre tingene på. 
Andre mistede deres arbejde, men også I var åbne – for at søge nye veje for at finde nyt job. 
I har – alle sammen – arbejdet for at få Danmark godt gennem krisen. 
Og vi er kommet godt igennem – bedre end de fleste. Det skyldes ikke mindst jer og jeres indsats. En fælles indsats.


Dét fællesskab… dén åbenhed og vilje til at gøre ting på nye måder… det er også er dét, der skal få os igennem den næste store udfordring: Den grønne omstilling.
Kampen for klimaet vil nemlig kræve forandringer for os alle. Uanset om du er lønmodtager eller virksomhedsejer.
1. maj handler om solidaritet. Men solidaritet – det er altså også noget, vi skal ha’ med vores børn og vores børnebørn. Dem skal vi efterlade en grøn klode til, som man kan ånde og leve på. 
Det er ikke noget, vi kan gå udenom eller springe over. Vejen til fremtiden går igennem den grønne omstilling – og den vej skal vi gå.
Vi har før vist, at vi kan overkomme store udfordringer.
Vi har vist, at vi kan udvikle nye løsninger.

Og vi har vist, at vi gør det bedst ved at stå sammen.  
Hvis man ser på den ophedede debat om klimakrisen, kan man godt frygte lidt for fællesskabet. At dem, der vil gå meget langt for klimaet – og dem, som frygter at stå alene tilbage med regningen – truer med at rive Danmark midt over.
Det må ikke ske.
Vi kommer kun i mål med vores ambitiøse klimamålsætninger, hvis alle føler sig trygge nok til at gribe de nye grønne muligheder. Hvad enten det betyder, at man må lære nyt, fordi jobbet ændrer sig, eller man måske helt må skifte job.
Og vi kommer kun i mål – hvis dem, der risikerer at komme i klemme – føler sig trygge ved, at de får hjælp til at komme godt videre. 
For som jeg plejer at sige: Trygge mennesker tør, men utrygge mennesker tøver. 


Derfor skal omstillingen heller ikke bare være grøn, den skal også være retfærdig. 
Vi skal ikke ha’ gule veste marcherende i gaderne, som vi så det i Paris. 
Klimaforbedringer og tryghed skal gå hånd i hånd. 
Man skal simpelthen ikke frygte at gå fra hus og hjem, hvis man mister jobbet. Det kræver ordentlige dagpenge. Men dagpengene er gradvist blevet forringet i løbet af de sidste mange år.  
Derfor har en samlet FH-fagbevægelse foreslået at stoppe udhulingen af vores dagpenge og give mulighed for forhøjede dagpenge i de første tre måneder af en ledighedsperiode. Det SKAL politikerne ta’ hånd om. 
En anden ting som omstillingen kræver, er uddannelse. 
Omstillingen kommer til at kræve tusindvis af medarbejdere med nye, grønne kompetencer – dygtige lønmodtagere, som med kloge hænder skal gøre vores samfund grønnere.
– For de mange nye vindmøller og varmepumper installerer jo ikke sig selv.
Derfor er det også nu – og ikke i morgen – at vi skal i gang med at genopfinde den måde, vi uddanner os på. Så vi får alle med ind på fremtidens arbejdsmarked. 


Vi kan lave nok så mange fine klimaplaner. Men hvis vi ikke har de medarbejdere, som det kræver at føre dem ud i livet – ja, undskyld mig, men så er vi altså lige vidt.
Under coronakrisen har lønmodtagerne har vist, at vi er ansvarlige. At vi kan finde nye løsninger til gavn for hele fællesskabet. 
Men, det kan vi kun fordi vi har stærk faglig organisering. 
Derfor er det også enormt vigtigt at vi… ikke bare her på 1. maj… men hele året… husker os selv og hinanden på vigtigheden af at stå i fagforening. Vi har alle et ansvar for, at vores bevægelse – vores faglige fællesskab – bliver ved med at vokse sig stærkere. 
Vi har vist vejen. Vist, at vi har den rigtige opskrift. 
Lad os vise vejen ind i en grøn og tryg fremtid for hele Danmark.
Rigtig god 1. maj til jer alle sammen!" 4264
"5" "https://www.dansketaler.dk/tale/mai-villadsens-1-maj-tale-2021" "Er der virkelig stadig brug for fællesskab og første maj her i 2021? Mon ikke! Man kan jo bare spørge nogle af lagerarbejderne hos nemlig.com i Brøndby. 
De fortæller, at de bliver kontrolleret hele dagen af et talende robotheadset. Deres navne bliver blæst op på en storskærm, så alle kan se, hvem der er få sekunder bagud. Der er ikke tid til toiletpauser, de bliver fyret foran deres kollegaer for at skabe skræk og rædsel. De kravler flere meter op på reoler efter varer – med fare for at falde ned på et stenhårdt betongulv. 
Hvad var så den første reaktion fra direktøren, da de historier kom frem? Det var at kalde det hele en smædekampagne fra fagforeningen. Som han også lige anklagede for ikke at følge med tiden. 
Nemlig.com står desværre ikke alene. Der er mange eksempler på dårlige arbejdsforhold over alt i Danmark – også her i 2021. Så lad mig sige klart til nemlig.com’s direktør og andre, der her under corona har presset jeres ansatte til det yderste, mens jeres egne formuer har sprængt banken:
Vi er mange, der står sammen med jeres ansatte. Vi finder os ikke i arbejdsforhold fra det sidste årtusinde. Det er jeres metoder, der hører fortiden til. 
***
Her under coronakrisen har det været tydeligt, hvor uundværlig de ansatte i vores velfærd er. Men mange af dem får desværre ikke den løn og de arbejdsvilkår, som de fortjener.
For eksempel får sygeplejersker, pædagoger, SOSU’er og jordemødre en lavere løn end en række andre tilsvarende fag. Ikke fordi de har nemme job uden ansvar. For det har de ikke. Ikke fordi de har mindre travlt. For sådan er det ved gud slet, slet ikke. Det ved alle, der for eksempel har været på en fødegang. Det er ene og alene, fordi det mest er kvinder, der arbejder i de fag. Man tror, det er løgn, men det blev besluttet politisk for halvtreds år siden, og det er stadig ikke blevet ændret. Det er i den grad mangel på respekt over for alle, der arbejder i de fag i dag.
Der er lige nu sygeplejersker landet over, som har varslet strejke. Det blander jeg mig ikke i. Men jeg må sige: Jeg forstår dem godt. Noget skal der ske, og derfor vil jeg gerne i dag sende et budskab til landets statsminister: Vi har et politisk ansvar for at rette op på urimelige forhold i velfærden. Lad os give velfærdens helte nogle flere kollegaer og en ordentlig løn. 
***
Coronakrisen og tidligere kriser har vist os, at vi har brug for mere fællesskab og et stærkere sikkerhedsnet. 
Tilbage under finanskrisen lukkede den arbejdsplads, jeg var på. Det var en tømmerhandel i Kibæk lidt uden for Herning, og pludselig var der for få kunder i biksen. Vi fik en fyreseddel, hver og en. 
For mig var det ikke så alvorligt. Det var et deltidsjob, og jeg var ikke afhængig af pengene. Men det var meget alvorligt for mange af mine kolleger og deres familier. Pengene var pludseligt meget færre – huslejen, gælden og prisen på mad den samme.
Det var dygtige og arbejdsomme mennesker, der mistede deres arbejde. Det var ikke deres skyld. Og hvad kom de ud til? – En forkortet dagpengeperiode. Et forringet sikkerhedsnet. Det skal vi gøre bedre den her gang. 
Det seneste år, under coronakrisen, har tusindvis af mennesker mistet deres arbejde. Og en del er i brancher, hvor det bliver svært at komme tilbage. Lad mig slå helt klart fast: Det er ikke jeres skyld. Og vi har et fælles ansvar for at tage hånd om hinanden. Det betyder et ordentligt socialt sikkerhedsnet. Dagpenge, der dækker, så man ikke må gå fra hus og hjem. Støtte til efteruddannelse. Ydelser, som sikrer, at børn ikke vokser op i fattigdom, fordi deres forældre i en periode er ramt af arbejdsløshed. Og så skal vi investere i nye grønne job i hele landet. Så vi i fællesskab skaber nye arbejdspladser og bremser klimakrisen.
Der er brug for første maj og fællesskab i 2021. For der er ingen tvivl. Vi klarer os bedst, når vi klarer os sammen.
Rigtig god 1. maj." 3862
"6" "https://www.dansketaler.dk/tale/pia-olsen-dyhrs-1-maj-tale-2021" "Tak, fordi jeg måtte komme. 
Jeg er rigtig glad for at starte min første maj her i Kastrup. Lidt længere inde på Amager glæder man sig over, at støjen fra flytrafikken er blevet markant mindre. Her i Kastrup er det en luksus, man ikke kan tillade sig. Når flyene ikke letter, så betyder det, at der skal lastes mindre bagage. Forberedes færre måltider. At rigtig mange mister deres arbejde. 
Her I Kastrup har I jo for alvor oplevet konsekvenserne, når krisen rammer. Når en stor udefrakommende begivenhed sætter en sektor i knæ. 
Når nogen påstår, at vi alle sammen er i samme båd unde denne her pandemi – så ved I, at det er noget vås! 
For nogen betyder pandemien arbejdsløshed. At man har svært ved at betale husleje, fordi dagpengene ikke længere dækker ens faste udgifter. 
Andre har derimod mærket værdien af deres hus eller lejlighed eksplodere. Nogle har sågar tjent mere ved at eje deres egen bolig end ved at gå på arbejde. 
Nogle har holdt møder over zoom i bløde træningsbukser fra sommerhuset.
Andre har skullet tage en ekstra rengøringstørn eller lægge krop og psyke til det nye nemlig.com-arbejdsmarked. 
Så til dem, der mener, at vi er i samme båd, vil jeg sige: Nej! Vi er ikke i samme båd. Nogle sejler afsted i en lystyacht. Andre må lappe på en slidt gummibåd. 
Coronakrisen har blottet de store forskelle, som også præger Danmark. Forskelle som desværre desværre vokser de her år.
Nogle unge kan se frem til jobsikkerhed, høje lønninger, høj pension, sundhedsforsikring og privat forsikring mod arbejdsløshed. 
Andre unge lider under en folkeskole med mindre plads til børn med særlige behov, at uddannelsesinstitutionerne er flyttet væk fra udkantsområderne, at erhvervsuddannelserne er blevet nedprioriteret år efter år. 
Det er ikke det Danmark, jeg drømmer om. 
Danmark er for lille et land til store forskelle. Det sagde Socialdemokratiet inden valget for to år siden. Det er jeg enig i. Og venner – det forpligter! 
Med Arne-pensionen tog vi et vigtigt skridt. Vi genskabte lidt af den tryghed, som de mange danskere, der er længst på arbejdsmarkedet og har de hårdeste jobs [sic]. Men det er netop blot et skridt. Vi skal videre. 
I SF har vi et tydeligt budskab til regeringen – og ja, til vores beskæftigelsesminister, som kommer og taler her lige om lidt. Et budskab om, at vi skal styrke vores sikkerhedsnet. 
Dagpengene er blevet forkortet. De er markant mindre værd. Konsekvenser er tydelige: Flere melder sig ud af A-kasserne. Flere – dem der har råd – tegner private lønsikringer. Alle advarselslamper blinker!
Ligesom det også er en kerneopgave, at alle unge får mulighed for en uddannelse. Hver femte har ikke gennemført en ungdomsuddannelse som 25-årig, og for børn af ufaglærte er der tale om 6 ud af 10. Det er et svigt af de her unge! Og desværre et svigt, som rammer geografisk skævt. Som rammer markant hårdere i Odsherred og Langeland end Gentofte. 
Hver gang vi udhuler vores sikkerhedsnet, så fjerner vi en lille smule tryghed for os alle sammen. Og selvfølgelig mest for dem, der ikke har stor opsparing, stor formue eller private forsikringer. 
Det er en kerneopgave for en rød regering at genopbygge sikkerhedsnettet. At genskabe trygheden! 
Det koster selvfølgelig. Spørgsmålet er, om vi har råd til at lade være!
Vi foreslår at finde midlerne på boligmarkedet. For helt ærligt! Det er ikke rimeligt, at nogle tjener enorme summer, fordi de har haft råd til en villa på Strandvejen fremfor en lejebolig her i Kastrup. 
Penge fra boliggevinster til dagpenge og uddannelse – det vil gøre Danmark mindre skævt! Fra rentefradrag til social retfærdighed. 
Coronakrisen har vist os, at politik betyder noget! Men den har også blottet de forskelle, vi lever med. At nogen er passagerer på et krydstogtskib, mens andre må ro for livet. 
Tak, fordi jeg måtte komme. Rigtig glædelig 1. maj!" 3832
"7" "https://www.dansketaler.dk/tale/mogens-jensens-1-maj-tale-2021" "”Nu kommer fuglene igen
Og lyset vælter pludslig ind
Det kommer gennem alle sprækker,
Lyse nætter – er tilbage”
Jeg tror de fleste af os kender Albertes dejlige sang, der så smukt varsler lys og varme og kærlighed. Varsler at mørket forsvinder og lyset kommer.
 ”Lyse nætter” hedder den og den er så godt et eksempel på at musikken og sangen kan sætte følelser på noget som nogen gange er så svært for os – rigtigt - at beskrive med ord.
Men det er jo det vi føler lige nu. 
At efter en mørk tid med Coronaen, med begrænsninger og mangel på samvær, mangel på energi og muligheder, så kan vi nu se lys for enden af tunnelen. Ikke kun et lys der varsler forårets og sommerens komme og hip hurra for det. 
Men et lys, hvor flere og flere muligheder åbnes op igen i takt med at vi vaccineres og vi formindsker smitterisikoen. 
Jeg tror på vi går en dejlig sommer i møde. Men det gør vi kun fordi vi alle i stærkt fællesskab har formået at holde coronaen stangen.
Det har ikke været uden tab og mine tanker går her på 1. maj også til de mange familier som har mistet kære og som har været eller er ramt af pandemien. Det står jo desværre ikke til at ændre. 
Men når vi som land trods alt er kommet nådigt gennem pandemien sammenlignet med de fleste, ja – så skyldes det, at så mange har indset alvoren og givet opbakning til en håndtering af krisen, der hele vejen igennem har været baseret på forsigtighed, solidaritet og respekt for menneskeliv.
Og vi har alle bidraget men vi skylder en særlig tak til de, som har leveret i en meget presset tid i vores sundhedssystem – ikke mindst hospitalspersonale og vaccine- og testpersonale – og de mange frivillige som også yder en stor indsats. 
Samtidig skal vi takke de mange, der har holdt og holder produktionen kørende i vores land – såvel offentligt som privat. 
For det har – sammen med regeringens kompensationspakker, som et bredt politisk flertal har gennemført – betydet, at vi også på økonomien og beskæftigelsen er et af de lande, der har klaret sig bedst.
Det er et rigtig godt udgangspunkt for at komme helt rigtigt ud på den anden side. 
Konkret kan vi dog se at særlig langtidsledigheden er steget og det vil vi som socialdemokrater naturligvis have stort fokus på at få bragt ned i den kommende tid.
Det handler naturligvis om at give ledige mulighed for andet job – ikke mindst gennem målrettet efteruddannelse og opkvalificering, men det handler også om at vi nu sørger for at jobbene er til stede. 
At der kommer nye job. 
Og for vi socialdemokrater er kursen klar: vi skal investere os ud af krisen. 
Gennem målrettede grønne investeringer, der både er til gavn for vores beskæftigelse og vores ambitiøse klimamålsætninger, skal vi sørge for at Danmark kommer trygt ud på den anden side i et godt, tillidsfuldt samarbejde med vores virksomheder og arbejdsmarkedets parter.
En af de helt store offensive investeringer ligger i regeringen og Socialdemokratiets infrastrukturplan ”Danmark fremad”, hvor hele landet bliver tilgodeset med nødvendige og vigtige investeringer i veje, kollektiv trafik, cyklisme og grøn transport.
Ofte hører vi i debatten om trafik-investeringer i Danmark, at der er bygget alt for mange motorveje i jylland og at der nu må prioriteres ressourcer til trafikken, der hvor der er størst trængsel – særligt i storbyområderne. 
Men sådan kan man ikke stille det op. 
Det er klart at der skal sikres de nødvendige trafik-ressourcer i de områder af Danmark, hvor der bor flest mennesker, men det samme gælder overalt i landet, fordi vi alle, i et land hvor vi vil have balance, er afhængige af at vores infrastruktur fungerer. 
Derfor er der et mangfoldigt behov for nødvendige trafikinvesteringer – også i midt- og vestjylland - både når det gælder veje, kollektiv trafik, cykelstier mm. Og vi skal have vores berettigede andel af de statslige ressourcer til opgaven. 
Vi er i det hele taget nødt til at sikre at Danmark ikke trækkes mere skævt.  Derfor vil vi i Socialdemokratiet mere decentralisering. Og har allerede leveret med flere lokale politistationer og oprettelse af regionale skattecentre. 
I det næste ryk skal det handle om udlægning af flere uddannelsessteder lokalt og sikring af lægedækning i hele landet.
Det handler om balance i Danmark. Og det handler om lighed og lige muligheder.
Og desværre har vi den store udfordring at der stadig på for mange områder er for store forskelle på, hvilke muligheder vi reelt har som borgere. Det vil vi i Socialdemokratiet gøre op med.
Og vi ER startet – bl.a. med indførelsen af retten til tidligere pension for mennesker som er nedslidt gennem et langt arbejdsliv. 
I kender alle sammen Arne.
Men vi skal gøre mere end det og noget af det allervigtigste er at sikre at børn og unge i Danmark, får de samme muligheder for et godt liv, uanset hvor man er vokset op.
At vi sikrer de nødvendige ressourcer og redskaber til tidligt at hjælpe og understøtte udsatte børn og unge derhjemme, i daginstitutioner og i skolen. 
Det er hjerteblod for Socialdemokratiet.
***
I år fejrer Socialdemokratiet 150 års fødselsdag. Og det er ikke kun 150 års historie for vores parti. 
Det er også 150 års historie om kampen for og vejen til det stærke velfærdssamfund, Danmark er blevet i dag. 
Ikke mindst takket være arbejderbevægelsen, herunder en stærk fagbevægelse, hvor tusinder at kvinder, mænd, unge og gamle før os, har bygget op i tag efter tag. 
Men også i dag - allerede her knap 2 år inde i den socialdemokratiske regerings levetid - har vi leveret stærke resultater bl.a sammen med fagbevægelsen:
Arne-pensionen
Flere penge til kernevelfærd, bl.a. flere sygeplejersker
En bredt vedtaget klimalov
Indgreb mod grådig spekulation i almindelige lejeboliger
Og meget mere
Det skal vi være stolte af og det skal vi fejre. Men vi skal også bruge jubilæumsåret til at skue fremad og sætte pejlemærkerne for, hvordan vi fortsat udvikler og forbedrer vores land og vores samfund.
Et af de vigtigste pejlemærker er, at vi vil ikke ha’ en ny underklasse i Danmark.
Det er derfor at vi som parti har så stærkt fokus på, at alle får en uddannelse og en plads på arbejdsmarkedet. Det er vigtigt og nødvendigt for den enkelte men det er også nødvendigt for den fremtidige financiering af vores velfærdssamfund.
Det gælder ikke mindst de alt for mange borgere og efterkommere med indvandrerbaggrund, som desværre stadig er uden for arbejdsmarkedet og dermed ikke kan sikre egen forsørgelse. 
Det er vi nødt til at handle på ligesom det også må være sådan, at mennesker, der i en periode har fået beskyttelse mod krig og personlig forfølgelse i Danmark skal vende hjem til deres land, når det er muligt igen, så vi løbende kan hjælpe dem der har behov.
Det er sådan vores internationale asylregler er indrettet og skal fungere. 
***
I 150-året for Socialdemokratiets fødsel blev det vores skæbne som parti og regering at skulle håndtere en af de største kriser i Danmarks historie. 
Der har været mørke stunder, men nu kan vi se fremad.
”Nu kommer lydene igen
Og verden vælter pluds’lig ind
Med parasoller og sandaler,
Bølger maler – alt i sand”
Lyder det fra Alberte, og ja – vi ser frem mod en tid, hvor vi kan gøre mere og opleve mere. 
En tid, hvor vores mentale infrastruktur er åbnet op igen: sport, koncerter, biografer, museer, teatre, biblioteker – kulturen - alt det der giver os så meget energi og glæde i vores liv.
Og ikke mindst en tid hvor vi igen kan komme tæt på og være sammen med dem vi elsker og holder af.
”Du er tilbage, du er hos mig,
Du er tilbage, med varme dage,
Du er hos mig.”
Rigtig god 1. maj!" 7541
"8" "https://www.dansketaler.dk/tale/kasper-sand-kjaers-1-maj-tale-2020" "Kære kammerater.
Det var nok ikke lige sådan her, jeg havde forestillet mig, at den første 1. maj tale som nyt folketingsmedlem skulle være foran et kamera i et tomt gruppelokale på Christiansborg, hvor jeg står. 
Men sådan må det jo være i år.
Coronakrisen har vendt meget på hovedet og jo altså også 1. maj.
Og når man som jeg, der jo nærmest er opvokset i arbejderbevægelsen, jeg tror jeg holdt min første 1. maj tale da jeg var 13 år, så har jeg det lidt ligesom et barn, der har fået af vide, at juleaften er blevet aflyst.
Det er lidt svært, at 1. maj skal være på den her måde i år, fordi det er jo noget, vi alle sammen glæder os til og ser frem til.
1. maj det er noget særligt, det er jo her hvor vi fejrer arbejderbevægelsen, vi fejrer vores historie og vores resultater, og ikke mindst så ser vi jo frem i mod de kampe, som står foran os, der skal kæmpes.
Men at undvære 1. maj det er jo selvfølgelig et lille offer sammenlignet med alle dem, der for alvor er blevet ramt af Coronavirussen. 
Dem, som har mistet familie eller venner.
Dem, som må leve i isolation, fordi de tilhører risikogruppen.
Og selvfølgelig også alle dem, som har mistet deres arbejde. 
Coronavirussen påvirker mange menneskers liv, og derfor vil jeg i virkeligheden gerne sende en hilsen til alle jer, som er særlig hårdt ramt. 
Den solidaritet, som vi synger om i sangene, som der står skrevet på fanerne, og som 1. maj handler om, ja i år der går den selvfølgelig ud til alle jer. 
Og selvom det er en svær tid, så er der selvfølgelig også noget vi kan lære, og vi kan tage med videre fra Coronavirussen. 
Vi kan for eksempel tage med, at det der med at mødes digitalt, det kan da meget, men det kan bestemt heller ikke alt, og det kan i hvert fald ikke erstatte det fysiske samvær og det rigtige fællesskab mellem mennesker. 
Men det kan da godt være, at vi kan tage med herfra, at det trods alt kan være et okay supplement til at mødes. 
Vi har fået bekræftet, hvad jeg tror, vi godt vidste – nemlig at der rundt i den offentlige sektor i vores velfærdssamfund findes nogle fantastisk dygtige, engagerede medarbejdere og ledere, som når de får stillet svære opgaver foran sig, ja så løser de dem med snarrådighed, med høj faglighed og med masser af varme. 
Og det er uanset, om opgaven det er at lukke et plejehjem ned for udefrakommende, om det er at prioritere i sundhedsvæsnet, eller om det er at genåbne en børnehave. 
Og det der med daginstitutionerne, der tænker jeg også, at vi alle sammen har lært meget.
Vi har i hvert fald lært hvor meget, at vores daginstitutioner betyder for produktiviteten. 
Der er vist ingen, der har arbejdet hjemme de seneste måneder eller har haft medarbejdere sendt hjem på hjemmearbejde, der kan være i tvivl om, at det er en ret god investering for os alle sammen, i en effektiv arbejdsdag, at vi har gode daginstitutioner. 
Og så er det i øvrigt også en rigtig god investering i vores børns udvikling. 
Og så synes jeg da også, at vi for alvor har lært, hvor fantastisk en samfundsmodel vi har i Danmark. 
Hvor meget vores stærke fællesskab det kan, når vi står sammen.
Også når vi står sammen om at holde afstand. 
Og det er så hamrende vigtigt, synes jeg, at noget af det vi tager med fra den her tid, det er jo også, at svaret på hvordan vi kommer videre, hvordan vi kommer ud af den krise, vi står i, det er jo netop at styrke vores samfundsmodel, at styrke det fællesskab, som har båret os igennem.
Vi må ikke gentage fortidens fejl og tro, at man kan spare sig ud af en krise. 
Vi får ikke genoprettet økonomien, vi får ikke skabt nye arbejdspladser ved at sende regningen til de arbejdsløse, til de studerende, de nedslidte og til velfærden, sådan som de borgerlige partier gjorde det sidste gang, at vi skulle ud af en krise. 
Og vi skal ikke gøre det, både fordi det ikke virker – se bare på hvordan det gik efter finanskrisen i 2008, og hvor lang tid det har taget os at få genoprettet økonomien.
Men også fordi, at det både dengang og i dag er en hamrende uretfærdig måde at fordele en kriseregning. 
Og alle de ting, som vi gerne ville inden Coronavirussen ramte, alt det vi gerne ville gøre, rette op på og forbedre, ja det står jo stadigvæk og venter. 
Vi skal stadigvæk have løftet og investeret i vores velfærdssamfund, så der kommer flere pædagoger til vores børn, så der kommer flere sygeplejersker på hospitalerne, så der kommer flere SOSU-assistenter på plejehjemmene.  
Der er stadigvæk alt for mange unge, der falder ud af vores uddannelsessystem, og som det jo nu kun er blevet endnu vigtigere, at vi får med, samlet op og får gjort til en del af fællesskabet. 
Klimakrisen, den er jo bestemt ikke forsvundet, men haster måske kun endnu mere.
Ja og hvorfor ikke finde en vej ud af krisen, hvor vi både investerer og satser massivt på den grønne omstilling og samtidig skaber nye arbejdspladser?
Og alle dem med de mange år på arbejdsmarkedet i de aller hårdeste jobs, ja de har jo stadigvæk en lige så uretfærdig pensionsalder, som de havde før Coronavirussen, og de har stadigvæk et lige så retfærdigt krav på en mere rimelig pensionsalder. 
Så når vi er færdige med at kæmpe mod Corona, så skal vi jo stadigvæk kæmpe for alt det, som vi for under et år siden bad danskerne om et mandat til ved Folketingsvalget.
At styrke vores danske samfundsmodel.
At gå imod den stigende ulighed. 
At sætte fart på den grønne omstilling.
At investere i vores fællesskab. 
Men inden vi kommer så langt, så skal vi have vundet kampen mod Coronavirussen.
Vi er begyndt at åbne Danmark op igen, og nu er det jo vores fælles ansvar at sørge for, at det ikke går for stærkt.
Og det bedste vi alle sammen kan gøre, det er i virkeligheden at gøre det, som vi har gjort indtil nu – at holde god afstand, vaske vores hænder og selvfølgelig at lytte til myndighederne. 
Og når vi er ovre Corona, og vi har vundet den kamp, ja så glæder jeg mig til at de fælles politiske kampe for et endnu stærkere fællesskab, for et mere retfærdigt arbejdsmarked, et mere inkluderende uddannelsessystem og et mere lige samfund, som vi skal kæmpe sammen på den anden side. 
Rigtig god 1. maj.  " 6106
"9" "https://www.dansketaler.dk/tale/mette-frederiksens-1-maj-tale-2016" "For nogle uger siden skrev Malene Hollmann til Socialdemokratiet:”Jeg er vokset op i en svært dysfunktionel familie, og jeg gik ud af folkeskolen med virkelig ringe karakterer. Som 27-årig startede jeg på HF og tog den på to år. Jeg knoklede og kom ud med et gennemsnit på 11,2. I næste måned bliver jeg færdiguddannet psykolog. Det er kun, fordi HF fandtes, hvor jeg havde svinedygtige undervisere. Tak til HF for at facilitere mit mønsterbrud.”Malene er mønsterbryder. Ligesom tusindvis af andre i vores samfund. Uddannelse blev nøglen til et liv med flere og bedre muligheder.Fri og lige adgang til uddannelse. Lige adgang til viden, kundskaber, et fag – ja, til din egen fremtid – det er selve den socialdemokratiske drøm.Vores stærkeste drivkraft har altid været - og vil altid være: I morgen skal blive bedre end i dag. At næste generation bliver stærkere og dygtigere. Vi vil et uddannelsessystem, der ikke alene skaber mønsterbrydere. Vi vil et uddannelsessystem, der bryder mønstret.Desværre trækker regeringen og DF Danmark i den forkerte retning.HF skal ikke længere give adgang til videregående uddannelser. Ikke flere som Malene. Og et karaktergennemsnit på 4 i dansk og matematik vil afskære hver anden ung fra ufaglærte hjem fra at komme i gymnasiet. Hver anden, venner!Regeringen og DF’s uddannelsespolitik vil ramme provinsen. Ramme den københavnske vestegn. Og ramme mange unge, der ikke kommer fra et hjem med stærke uddannelsestraditioner.Derfor bliver det et klart og rungende nej fra vores side. Vi vil kæmpe for hver og én af de unge!Uddannelse er kampen for lighed. Det er kampen for det enkelte menneskes frihed. Det er vores fremtid.Kære alle sammen.Hvor er jeg glad for at holde 1. maj sammen med jer.Ved folketingsvalget i 1939 sagde Stauning: Samling er valgets parole. Det skal også gælde i dag. Samling og sammenhold. Det er Danmark.Men vi har en regering. Vi har et flertal, der vælger at splitte, hvor vi kunne samles.Først foreslår regeringen at bygge markant færre almene boliger i byerne. Så indfører Løkke og Thulesen Dahl et kontanthjælpsloft. Et loft, der vil forringe tusindvis af udsatte familiers økonomi; et loft, der vil ramme børnene, og et loft, der gør det sværere at finde en lejlighed, der er til at betale.Og for at gøre ondt værre er beskeden til de samme familier, at mange af deres unge nu ikke skal kunne komme i gymnasiet.Med tre præcise slag rammer DF og Løkke masser af familier, der i forvejen ikke har fået alt forærende. Hårdt. Uretfærdigt.Danskerne sættes op imod hinanden. Dem, der har et arbejde, over for dem, der ikke har. By og land vendes mod hinanden. Særinteresser i landbruget får lov at berige sig på naturens bekostning. Og de, som har mindst, får mindre.Det er ikke samling. 
Det er ikke sammenhold. 
Og det trækker Danmark i en forkert retning.Os og dem-retorikken lever i bedste velgående.Desværre leverer den anden fløj også splittelse. Almindelige menneskers bekymringer fejes til side, og forsøg på at finde holdbare og realistiske svar på tidens udfordringer beskrives som selve humanismens fald.Ordene er forskellige. Men fløjene splitter. Ansvar og nuancer dæmoniseres, mens snuptagsløsninger og populisme vinder frem.Socialdemokratiet har aldrig været et fløjparti. Vi bliver det aldrig. Vores hjerte sidder til venstre – men vi har altid været mere optaget af resultater end revolutioner. Vi må aldrig blive et parti, der er mere optaget af at tage os godt ud, end at tage ansvar.Vi socialdemokrater vil ikke grave grøfter. Vi tager ansvar og laver brede politiske aftaler, hvor det er godt for vores samfund. Men vi siger fra og kæmper imod, når Danmark trækkes i den forkerte retning.Vejen er i de seneste 10 måneder blevet stejlere for dem, der ikke allerede har. 
Men vi bliver ikke rigere af at gøre udsatte grupper fattigere. Venner: Vi risikerer at miste det, der gør os særlige i Danmark.For nylig har vi set, hvilke kræfter vi er oppe imod. 
De såkaldte Panama-papirer har vist, hvordan nogle af de allerbredeste skuldre har kastet deres læs fra sig.Rigmænd har systematisk flyttet deres penge. Væk fra Danmark og i skattely på den anden side af kloden. Hjulpet på vej af store, kendte banker. Vel at mærke de selvsamme banker, vi som samfund lige har hjulpet i finanskrisen.Det vil jeg ikke finde mig i. Det skal vi ikke finde os i.Som socialdemokrater vil vi bruge 1. maj i år til at slå igen mod dem, der undergraver vores fællesskab. Vi fremlægger i dag en sammenhængende og storstilet plan imod skattesnyd. Det danske samfund skal slå igen:Hvis man snyder og flytter penge i skattely, så skal man straffes hårdere. Hvis man som rådgiver hjælper med at snyde i skat, så skal man gøres personligt ansvarlig og kunne miste retten til at rådgive. Vi vil bruge flere penge på SKAT og på medarbejderne. De danske skattemyndigheder er blevet underprioriteret. Det skal være slut. Danmark skal gå foran i at sikre både fælles europæiske og globale regler, så vi sammen kan slå hårdt ned på skattelylande.Står det til mig, skal vi handle. Konkret. Hurtigt. Effektivt. 
Det er vores fællesskab, der er på spil.De rigmænd, der har gemt deres formue i Panama, har ikke opfyldt deres del af kontrakten med fællesskabet. Det fællesskab, der betalte deres studier. Det fællesskab, der sørger for sygehuse, når ulykken rammer og sikrer, at deres forældre plejes i alderdommen.Lad os denne 1. maj give hinanden hånd på, at vi vil ikke have et samfund, hvor vi går og stjæler fra hinanden.Grådighed i jakkesæt skal mærke styrken af vores sammenhold.Kære venner: Vores samfund er ingen selvfølge, men er frugten af generationers hårde arbejde. Det er den aftale om et retfærdigt samfund, vi har indgået med hinanden. Og det er den dyrebare arv, vi giver videre til vores børn.Social retfærdighed er kernen i vores drøm. Min vision for vores samfundsmodel er enkel. Vi skal give et løfte til hvert enkelt menneske uanset hvor i samfundet, vi er vokset op: Hvis du bidrager og er en aktiv del af vores fællesskab, så er alle muligheder åbne for dig. Vi vil udvikle – ikke afvikle – vores velfærdssamfund. Og vi må aldrig, aldrig glemme de mest socialt udsatte.Arbejdspladser er fundamentet. Vores mål vil altid være at bekæmpe arbejdsløshed. Derfor bliver vi nødt til at kæmpe sammen med dansk erhvervsliv. Ikke imod. Vi skal kæmpe for at holde produktionen herhjemme. Undgå at flere arbejdspladser flytter ud. Turde satse på vores styrkepositioner. Ikke spænde ben med kunstigt høje afgifter. Sikre en bedre sammenhæng mellem forskning og erhvervsliv. Og måske vigtigst af alt. Give flere ufaglærte muligheden for at blive faglærte.Samfundet skal hænge sammen. For mig er ligestilling mellem mænd og kvinder helt fundamental. Og børns rettigheder. Ja, det er det allervigtigste. Derfor er der heller ikke plads til alle holdninger og til alle handlinger i vores samfund. Imamer, der prædiker vold mod børn og undertrykkelse af kvinder, hører ikke til i et demokratiske samfund. Og vi vil bekæmpe dem med alt, hvad vi har kært. Som vi gjorde det mod kommunisterne. Som vi gjorde det mod nazisterne. Hvis vi vender det blinde øje til, når etniske minoriteter undertrykkes af religion, så svigter vi ikke blot dem – vi svigter vores egne idealer. Vi svigter os selv.Og med vores værdier er vi klar til Fremtidens politiske projekt. Socialdemokratiet har alle dage været en optimistisk, fremtidstro og progressiv politisk tanke. Vi tror på, at ny teknologi kan skabe nye sejre for os alle.Vi vil et forpligtende europæisk samarbejde, men vi vil insistere på, at befolkningerne er med, og det er de rigtige problemer, der løses i fællesskab. Vi vil ikke lukke verden ude, men bruge globaliseringen til at skabe ny vækst og velstand. Det kræver mere internationalt samarbejde og mere bistand til nærområderne. Ikke mindre. Og det kræver, at vi i Danmark aldrig accepterer en global konkurrence på lavere lønninger og dårligt arbejdsmiljø. Derfor et klart nej til social dumping.Til efteråret står vi over for en politisk kamp, der vil afgøre, hvilken retning Danmark skal bevæge sig i.Venstre vil bilde os ind, at de kan uddele store skattelettelser, uden at vores fælles velfærd rammes.Venstre vil støvsuge de offentlige kasser de næste ti år for at give de mest velstillede lavere topskat.Opskriften er velkendt, men nu med nyt navn: Et omprioriteringsbidrag. Det er lidt med Lars Løkkes begreber som med varedeklarationen på fødevarer. Hvis du overhovedet ikke kan forstå, hvad ordene betyder, så er de nok skrevet for at forvirre dig. 
Men de prioriterer om, gør de. Fra velfærd og til skattelettelser.Og når folk som Anders Samuelsen med stålsatte øjne prøver at bilde dig ind, at man kan få meget mere for færre penge. At vi alle sammen bliver rigere, hvis bare de rigeste betaler mindre. Så skal man holde godt fast i det, man har kært. 
Socialdemokratiet vil en anden vej. Vi har ikke store løfter – men vi har klare prioriteter.Vi vil bruge de få midler, vi har, på at udvikle vores velfærdssamfund. På at forbedre vores børns skoler og børnehaver. På at sikre ordentlige sygehuse og en ældrepleje, vi kan være bekendt. På at sørge for, at vores uddannelser kan indfri vores ambition om den bedst uddannede generation nogensinde. 
Og vi tror ikke på, at man bare lige kan fyre tusindvis af offentligt ansatte, uden at det kan mærkes. Tværtimod.Og jeg vil gerne sige noget meget direkte til vores offentligt ansatte i dag: tak. Tak for jeres arm om vores gamle, at det er jer, der lytter til vores mest psykisk sårbare, at I lærer vores børn at læse og behandler vores kære for alvorlige sygdomme. 
Vi bliver nødt til at tale om vores offentligt ansatte på en anden måde. Det lyder efterhånden, som om de er udgifter, der bare skal effektiviseres. Selvfølgelig skal vi alle sammen blive bedre hver dag – også i fremtiden. Men det er vores offentlige medarbejdere, der oplever, at kolleger mister livet i psykiatrien og hænges ud på de sociale medier.Lad os passe på vores sosu’er, pædagoger, lærere og alle de andre. Uden jer vil vores samfund være så meget fattigere. 
Tak skal I have.Til sidst en direkte appel til Lars Løkke: Drop at lave blå blokpolitik om Danmarks økonomi. Drop topskattelettelser. Lad os i stedet gøre det, vi kan i Danmark. Samarbejde. 
Der er et alternativ til skattelettelser – hvor vi samles om at fremtidssikre vores fælles velfærdssamfund.Men det kræver bredt samarbejde. For Dansk Folkeparti kan vi ikke regne med. 
De sagde ellers, at de ville få så meget indflydelse uden for regering, ikke sandt? Men hvad gør Thulesen Dahl, når regeringen kommer og skal bruge hans stemmer? Han stemmer for.Dansk Folkeparti stemmer for at tage boligydelsen fra de gamle. Stemmer for at gøre de største biler billigere. Stemmer for det kontanthjælpsloft, der rammer enlige mødre hårdest.Lige efter valget sidste år sagde jeg: ”Man kan ikke både pege på Lars Løkke som statsminister og samtidig lade som om, man tilhører et socialt progressivt flertal”. 
Man kan vel sige, at den eneste straksopbremsning, Løkke har haft succes med, er en straksopbremsning af alle Kristian Thulesen Dahls valgløfter.Nej, vi har ikke brug for mere blå blokpolitik. Vi har brug for sammenhold. 
For når de borgerlige skævvrider samfundet. Når de forsøger at sætte os op imod hinanden. Så udhuler de vores fællesskab.Vi vil trække Danmark i en anden retning.Vi kan stadigvæk være det særlige land, som verden kigger på. 
Som Bernie Sanders og Hillary Clinton drømmer om. Men vi kan ikke være Danmark, hvis vi slås om kagen i stedet for at gøre den større. Vi kan ikke være Danmark, hvis ikke de store hjælper de små.Det gode samfund er det samfund, der giver hvert af sine børn en mulighed til. Og en mulighed til. Og en mulighed til.Et Danmark, hvor vi ikke tror på, at vi bliver stærkere af at løbe fra hinanden. Men at de store sejre. At fremskridtet. Det er noget, vi skaber sammen. Med hinanden. For hinanden.Vi lader ikke nogen i stikken. Vi kigger os over skulderen. Og hvis en af os falder, så stopper vi op. Giver en hånd. Og fortsætter sammen. 
Venner. Det er jo Danmark.Hvad pokker skulle vi ellers gøre?Rigtig god 1. maj!" 12108
"10" "https://www.dansketaler.dk/tale/pia-olsens-dyhrs-1-maj-tale-2014" "Jeg glæder mig altid til at fejre 1. maj. Det er en dag, hvor vi sammen fejrer de mange fremskridt, vores stærke velfærdssamfund har skabt.
1. maj handler om ordentlige løn- og arbejdsvilkår, solidaritet og mere lige muligheder. Selvom vi er kommet langt, skal vi konstant udvikle og forandre. Til det bedre. Det har alle dage været arbejderbevægelsens mål.
Lige nu står den helt centrale kamp omkring bedre dagpengeregler. Vi skal have afmonteret det hidtil alvorligste angreb på den danske model. 
Vi skal styrke vores velfærdssamfund og skabe mere lige muligheder for alle – uanset forældrenes pengepung. Og så skal vi bekæmpe løndumping, misbrug med danske velfærdsydelser og forhindre Messerschmidt og højrefløjen i at dominere Europa efter valget til Europa-Parlamentet d. 25. maj.
Når jeg kigger tilbage i mit eget familiealbum, så ser jeg tydeligt den faglige og folkelige kamp for bedre vilkår. Styrket velfærd, ordentlige lønninger og bedre uddannelse.
Min mor og hendes fire brødre voksede op med havregrød som fast aftensmad minimum tre gange om ugen. Min mormor vaskede trapper for at skrabe lidt ekstra penge sammen, da min morfar ikke altid kom lige hjem med lønningsposen om fredagen. Det blev alt for ofte til et smut forbi den lokale bodega.
Tre af min mors brødre blev efterfølgende faglærte. Og min egen mor, ja, hun blev også rengøringsdame, men med bedre forhold og arbejdsvilkår. Så ja, jeg har da fået min andel havregryn, men kun som morgenmad. Og jeg og mine søskende har fået nogle helt andre muligheder for uddannelse og et godt liv.
Det skyldes jo netop det stærke velfærdssamfund, som vi har opbygget gennem generationer. Hvor vi fordeler goderne i samfundet mere lige, og hvor børnehaver, skoler, hospitaler og ældrepleje er bærende elementer. Det giver mere frihed og flere muligheder til alle – og ikke kun til dem, der er født med en sølvske i munden. 
Det er jo i Danmark, at avisbuddet kan blive bankdirektør. Det er stort set umuligt i USA og i andre lande, som højrefløjen i Danmark så brændende ønsker at kopiere. 
Der er dog fortsat store grupper, som ikke får en uddannelse og som lever langt kortere end gennemsnittet. En gruppe, som typisk har flere misbrugsproblemer og aldrig rigtig får fodfæste på arbejdsmarkedet.
Vi skal derfor fortsætte kampen for mere lige muligheder, så endnu flere – uanset social og økonomisk baggrund – kan stræbe efter det liv de ønsker. 
Glem alt om nødvendighedens politik og konkurrencestat. Det overbeviser eller begejstrer vi ingen med. Det skaber blot modløshed, svækket kampgejst og Lars Løkke tilbage i Statsministeriet! Og det er også den forkerte medicin.
Jeg tror på, at danskerne vil bevare og styrke deres velfærdssamfund, ha’ et godt arbejde, udbredt social tryghed og hele tiden skabe endnu bedre muligheder for deres børn og børnebørn. Den kamp skal vi stille os i spidsen for på venstrefløjen. Og vi skal afvise regeringen, når de flirter med de borgerlige omkring tvangsudbud af kernevelfærd, besparelser på de arbejdsløse og nye skattelettelser til erhvervslivet. 
Det er vigtigt at huske på, at det danske samfund er et stærkt samfund. Vi skal ikke chokstarte noget eller bevæge vores samfund i en helt ny retning. Vi skal i stedet bygge videre på det stærke fundament vi har. Et fundament, der har skabt et af verdens rigeste og tryggeste samfund.
Men vi har fortsat store udfordringer at tage fat på. Danske Regioner skønner, at vi om bare seks år 
mangler 25.000 faglærte i det her land. Samtidig vil tusindvis af ufaglærte få stadig svære ved at finde et job. Det er en katastrofe, hvis ikke vi lykkes med at løfte den opgave og hele tiden opkvalificere arbejdsstyrken.
Tænk hvis man som arbejdsløs kunne bruge tiden til at blive faglært – bruge tiden fornuftigt så man reelt får langt bedre mulighed for at få et arbejde. Den arbejdsløse gartnerimedhjælper skal da nemt og hurtigt kunne blive gartner. Det samme gælder den ufaglærte bygningsarbejder og pædagogmedhjælper, som jo har masser af erfaring og kompetencer at trække på.
Det skal derfor være muligt fremover, at løfte ufaglærte til et faglært niveau inden for samme branche, mens man er arbejdsløs på fuld dagpenge. Det er en gevinst for den enkelte, for virksomhederne og for samfundet.
Det er et fornuftigt og godt udspil til beskæftigelsesreform Mette Frederiksen spillede ud med i går. Men det interessante er jo, hvem regeringen vil lave en aftale med. Jeg frygter virkelig, at regeringen indgår en aftale med højrefløjen, så de gode elementer udvandes og pengene fra reformen deles ud som gaver til erhverslivet. Det må ikke ske!
Det må IKKE blive en spareøvelse, som Venstre foreslår. Venstre vil jo give erhvervslivet skattelettelser betalt af de arbejdsløse.
Det siger SF klart nej til!! 
Og jeg håber virkelig også, at regeringen vil gøre det samme.
Vi skal ikke jagte de arbejdsløse. Vi skal erstatte kontrol og bureaukrati med en målrettet indsats for et job. Det betyder opkvalificering af de ufaglærte og jobpilotordninger til nyuddannede sygeplejersker, arkitekter og akademikere, så flere unge kan få foden inden for på arbejdsmarkedet.
En fortsat central placering til A-kasserne, som netop har fingeren på pulsen ift. arbejdsmarkedet. Og at jobcentrene har fokus på de langtidsledige og de arbejdsløse, der har andre problemer end arbejdsløshed.
Og så mangler vi fortsat at løse dagpengeproblemet! Vi skal finde en permanent og holdbar løsning til de mange, der har mistet deres dagpenge, fordi de ikke har kunne finde et arbejde i en krisetid!
I 2013 faldt 34.000 mennesker ud af dagpengesystemet. Det er fædre og mødre, der har mistet jobbet under finanskrisen, og som nu må sælge huset og fortælle børnene, at de skal skifte skole.
Det er mennesker, der har bidraget aktivt til samfundet, men hvis job forsvandt under den økonomiske krise. Den far eller mor skal da have muligheden for at tage sæsonarbejde eller et vikariat og vide, at de har en realistisk mulighed for, at genoptjene retten til dagpenge. Derfor vil SF have genoptjeningsperioden til dagpenge ned på 6 mdr.!
Det kan ikke være rigtigt, at en socialdemokratisk ledet regering ikke er i stand til at finde en løsning på dette kæmpe problem. Derfor vil jeg også stærkt opfordre regeringen til at komme ud af starthullerne og fremlægge en permanent og holdbar dagpengeløsning.
Og jeg vil gerne garantere her i dag, at jeg og SF kommer til at presse regeringen alt det vi kan. Her skal der findes en løsning! 
I Fåborg er 55 slagteriarbejdere netop blevet fyret. Venstres svar til dem er forringet dagpenge, nedskæringer på beskæftigelsesindsatsen og så vil de endda belønne ledelsen på slagteriet med skattelettelser, på trods af at de flytter jobbene til Tyskland ... Det kan man da kalde klasserent.
Og efter et valg, hvis Lars Løkke har sat sig mageligt til rette bag skrivebordet i Statsministeriet, så er mulighed spildt. Så bliver der ingen dagpengeforbedringer. Det er derfor alvor nu. Og det skal ikke syltes i endnu en kommission. Der skal handles nu.
Jeg har lagt mærke til, at Dansk Folkepartis formand, Kristian Thulesen Dahl, er begyndt at sige mange af de samme ting som mig, når det handler om arbejdsmarkedet: Der skal findes en holdbar 
løsning på dagpengeområdet. Penge fra de arbejdsløse skal ikke bruges på skattelettelser. Og så skal ufaglærte nemmere kunne blive faglærte. 
Det håber jeg også, at regeringen har lagt mærke til. Det giver nemlig nye muligheder for at splitte de borgerlige partier, smide Venstre med deres nedskæringskrav på porten og lave en retfærdig reform på arbejdsmarkedet med de partier, der ønsker fokus på at gøre den ufaglærte faglærte, og den faglærte mere faglært, og en målrettet jobindsats.
Men er DF til noget, når de fine ord skal følges op af handling? Og er regeringen klar til at lytte til deres bagland og sætte Venstre på porten? Det vil de kommende forhandlinger vise.
Kristian Thulesen Dahl stod fader til hele miseren på dagpengeområdet. Han siger selv, han er blevet klogere. Jeg er klar til at tage ham på ordet. Jeg håber han mener det. Jeg er klar til at se fremad, hvis vi derved kan skabe konkrete forbedringer. Det skylder vi de arbejdsløse, de ufaglærte og den danske model på arbejdsmarkedet. Hvis Thulesen Dahls meldinger blot er populisme og ord uden handling, ja, så skal det da også afsløres 
Samtidig er der behov for, at vi sikrer, at vores dagpengesystem ikke misbruges af udenlandsk arbejdskraft. Det gælder også vores velfærdsydelser. Vi skal tage det gravalvorligt, hvis EU-lovgivning udfordrer vores arbejdsmarked og solidariske velfærdsmodel. Det har vi jo kæmpet for at opbygge over de sidste 100 år. Det skal vi holde fast i.
Den helt store udfordring er jo, at en række arbejdsgivere i den grad udnytter, at folk fra især Østeuropa er villige til at arbejde for en meget lavere løn. Og her bruges de høje danske velfærdsydelser også som en del af den betaling, som folk lokkes til Danmark med. Det er både urimeligt og ødelæggende for vores velfærdssamfund. 
Derfor bliver jeg også harm, når jeg hører Joachim B. Olsen fra Liberal Alliance kalde social dumping for sund konkurrence. Her har vi gennem generationer kæmpet for ordentlige løn- og arbejdsforhold, og så kommer han og smadrer en kugle lige igennem vores samfundsmodel.
Men Joachim, Danmark er jo ikke blevet et rigt land ved at have de laveste lønninger, laveste skatter eller den mindste offentlige sektor. Men ved at satse på kvalitet, uddannelse og social tryghed. Det skal vi holde fast i.
Vi ser især problemet i lastbilsbranchen. Her lever rumænere og bulgarer under kummerlige forhold rundt omkring på landets rastepladser og udnyttes af grådige virksomheder til at undergrave hele den danske lastbilsbranche.
Løsningen er ikke at pege fingre af de mennesker, der lever på en rasteplads med gasblus til at lave mad på. Men at bekæmpe social dumping både herhjemme og i EU. 
SF har derfor foreslået en ny lov om kædeansvar, hvor virksomheder hæfter for deres underleverandører på områder som skat, ATP og arbejdsmiljø. Det skal stramme skruen over for de brodne kar i eksempelvis byggebranchen og gartnerierne. Og samtidig skabe fundamentet for, at de kommende overenskomstforhandlinger kan udbrede kædeansvaret til områder som løn- og arbejdsforhold. Det vil være et væsentligt skridt i kampen mod social dumping 
Men det er også vigtigt, hvor I sætter jeres kryds den 25. maj til Europa-Parlamentet. SF og Margrete Auken kæmper en ufravigelig kamp mod social dumping og for ordentlige arbejdsvilkår.
Derfor er en stemme på SF givet godt ud. Og hvis I skulle mangle en afgørende grund til at stemme på Margrete Auken ... Så husk på at Morten Messerschmidt er dernede. Og ikke nok med det. Det ser ud til, at han hiver 2-3 stykker mere med denne gang. Hvem andre end Margrete Auken kan give Messerschmidt og resten af den europæiske højrefløj kamp til stregen? Ja, jeg kan ikke få øje på andre ... Så hermed en varm anbefaling til at stemme på SF og Margrete Auken ved valget til Europa-Parlamentet.
Kære venner.
Der er nok at tage fat på. Og vi må handle nu, før højrefløjen kommer til magten i Danmark og i Europa, og det bliver for sent.
Så jeg håber I er kampklar! Og vil være med til at løfte arven fra tidligere generationer i kampen for bedre løn- og arbejdsvilkår, og for at alle i samfundet får mere lige muligheder for et godt liv.
Rigtig god 1. maj." 11355
"11" "https://www.dansketaler.dk/tale/kasper-sand-kjaers-1-maj-tale-2021" "I dag der er det Arbejdernes Kampdag.
Og vidste du godt, at det vi kan kalde for arbejderklassen, det faktisk stadigvæk er 40% af den danske befolkning?
Det er butiksarbejdere, tømre, murere, kokke, tjenere, industriteknikere, social- og sundhedsassistenter, buschauffører og mange flere.
Og enten så sidder du måske og tænker “øh ja, selvfølgelig, hvad skulle folk ellers leve af?”, men det kan også være, at du sidder og tænker “hold da alligevel op, 40%, det var godt nok mange, jeg troede, at arbejderklassen var sådan noget, der var der i de gode gamle dage.”
Og hvis du sidder og tænker det sidste, så er du nok ikke alene.
For følger man med i medierne og i den politiske debat, ja så skulle man jo tro, at langt de fleste danskere de havde højtbetalte konsulent- og lederjobs. 
Måske er det fordi at redaktører, eksperter og kommentatorer, ja de bor nok et sted, hvor der ikke findes så mange fra arbejderklassen. 
Og tag bare det år, vi lige har været igennem med coronakrisen. 
Medierne har været fyldt med historier om, hvor stressende det er for akademikeren pludselig at arbejde derhjemme.
Hvad med arbejdsmiljøet nu hvor frokostordningen og hæve sænkebordet det er væk?
Og jeg har da selv, sammen med mine kollegaer herinde på Christiansborg, arbejdet hjemme det meste af det sidste år, jeg kan sagtens skrive under på, at det absolut ikke er sjovt at sidde ved spisebordet med uendeligt mange teams-møder. 
Men det er alligevel påfaldende, hvor fraværende det har været i debatten, at mens landet har været lukket ned, har langt de fleste danskere jo sådan set stået op om morgenen, og passet deres arbejde, som de plejer.
Buschaufføren og togføreren har stadigvæk sørget for den kollektive transport.
De butiksansatte i dagligvarebutikkerne de har stadigvæk været på arbejde, så vi kunne handle ind.
Pædagogen har troligt stået der og taget imod vores børn i vuggestuen og børnehaven.
Industriarbejderen er mødt ind hver eneste morgen for at producere de varer, som Danmark lever af, at vi kan eksportere til resten af verden.
Og dem, der arbejder på byggepladser, ja de har jo af gode grunde ikke kunne arbejde hjemmefra. 
Der er måske endda nogle af jer, som har måtte vinke farvel til jeres job på grund af coronakrisens påvirkning af økonomien.
Heldigvis er det jo ikke lige så mange, som det er i mange andre lande rundt om i verden og i Europa, men som socialdemokrat er man bare nødt til at have det sådan, at en arbejdsløs det er en for mange.
Der er andre, som har måtte gå på lønkompensation, med usikkerheden om der er et job at vende tilbage til.
For slet ikke at tale om de mange, der hver eneste dag er gået på arbejde i vores sundhedsvæsen og i vores ældrepleje, som har taget sig af alle dem, der blev alvorligt syge af corona og som har sørget for, at dem, der måtte miste livet til sygdommen, at de har fået en god afsked.
Samtidig med det så har de taget sig af alle de patienter og alle de borgere, som de normalt passer på.
Hver eneste dag med frygten for både at bære sygdommen videre til den næste sårbare patient eller med hjem til familien.
Så i dag, på 1.maj, på Arbejdernes Kampdag, der går min hilsen ud til alle jer.
Alle jer, der er mødt ind på arbejde hver dag, som I plejer, uden at medierne og den politiske debat har handlet om jeres arbejdsmiljø. 
Den går ud til alle jer, som har passet på os alle sammen i vores sundhedsvæsen.
Og den går ud til alle jer, der desværre har mistet jeres job på grund af coronakrisen.
Vi kommer til at kæmpe hver eneste dag for at skaffe de arbejdspladser tilbage.
Vi kommer til at kæmpe hver eneste dag for at styrke vilkårene for alle jer, der arbejder i velfærden.
Og vi kommer til at kæmpe hver eneste dag for at få Danmark godt igennem coronakrisen. 
Rigtig god 1.maj." 3756
"12" "https://www.dansketaler.dk/tale/mette-frederiksens-1-maj-tale-2017" "Kære alle sammen

Hvor er det dejligt at fejre 1. maj sammen med jer.

I dag fejrer vi vores fremskridt. Både dem, vi har opnået. Og dem, vi stadig har til gode. At få lov at tale her i dag. Det er jeg glad for. Der er ikke meget i dansk politik, man kan være helt sikker på. Men der er nogle enkelte ting.

I hvert fald når vi har en borgerlig regering.

Løkke Rasmussen og Anders Samuelsen har fundet den store kærlighed i den gammeldags, klassiske, borgerlige økonomiske politik. Dem, der i forvejen har mest, skal have mere. Og dem, der i forvejen har mindst, skal have mindre. Skatten skal ned. Uligheden skal op. Flere opgaver skal overlades til private. Færre ting skal løses i fællesskab.

Har vi hørt det før? Ja, det har vi. Og har vi udfordret det før? Ja, det har vi. Og vil vi gøre det igen? Ja - det vil vi.

Og det er da en særpræget logik – den borgerlige: Når det gælder folk i toppen af vores samfund, så er det kun guleroden, der virker. Så skal folk motiveres.

Men når det så handler om mennesker, der har det svært, så er det lige omvendt. Så skal folk bare tage sig sammen. Sådan har borgerlig politik været de seneste i hvert fald 30 år. Der er kun én ting, der er nyt denne gang. Som er første gang til en 1. maj under en borgerlig regering. Uanset om det så var under Schlüter i 80’erne. Fogh i 00’erne. Eller sidst Løkke var ved roret. Det er første gang i år, at Bertel Haarder ikke længere er minister. Jeg har ikke helt vænnet mig til det. De taler ellers så meget om, at folk skal arbejde længere.

Vi vil et Danmark, der er retfærdigt. Vi vil holde uligheden nede. Og når andre skævvrider. Mellem land og by. Mellem dem, der har mindst, og dem, der har mest. Så kæmper vi imod.

Og på den måde ligner dansk politik jo sig selv. Og det er faktisk også stadigvæk sådan, at hvis I vil et Danmark, der er retfærdigt. Uden stor ulighed. Uden store skel. Ja, så skal I stemme på Socialdemokratiet.

Nu gik vi glip af en valgkamp. Liberal Alliance kravlede ned fra træet og ind i ministerbilerne. Men om et halvt år. Så får I muligheden til kommunalvalget. I skal give os mandatet til at kæmpe videre for det Danmark og for det samfund, som vi gennem generationer har bygget op.

Og det er et stærkt samfund. Vi har vores udfordringer og vores problemer – og det vender jeg tilbage til – men når alt kommer til alt, så har vi ganske enkelt skabt et af verdens bedste samfund.

Jeg kan ikke finde et eneste land, jeg hellere ville bo og se mine børn vokse op i, end vores. Ingen anden samfundsmodel skaber mere reel frihed og muligheder for så mange. Lav kriminalitet. Tillid mellem mennesker. Gode boliger. Ordentlig løn. Fri og lige adgang til sundhed og uddannelse.

Den bedste danske opfindelse er Danmark. Det er svært at forstå dem, der gerne vil svække vores samfund. Men de findes. Nogle af dem bor så også i Schweiz.

Jeg tror på vores danske velfærdssamfund. Fordi jeg tror på jer.

Noget af det bedste ved at være formand for Socialdemokratiet, det er at få lov til at møde så mange forskellige mennesker. Besøge virksomheder og alt fra børnehaver til plejehjem. Jeg har været i praktik som sygeplejerske, og jeg har været med ambulanceredderne ude i natten.

Vores offentligt ansatte gør hver dag en kæmpe indsats. Der er mange svære opgaver. Men ved I hvad. Jeg tror faktisk ikke, det er den lille skrøbelige for tidligt fødte baby – den fulde unge Århusianer, der er væltet på cykel og derfor skal hentes af ambulancen – eller den demente plejekrævende ældre. Det er ikke dem, der gør arbejdet hårdt for vores sygeplejersker, sosu’er og ambulancereddere.

Jeg tror, det hårdeste for de offentligt ansatte er at høre på politikere, der slår ud med armene og siger, at selvfølgelig kan der spares mere og løbes hurtigere.

Jeg lover ikke guld og grønne skove. Og hvis danskerne betror os ansvaret, så vil der også under mit lederskab af landet være hårde prioriteringer. Men hovskisnovski-metoderne. Dem dropper vi.

Det er egentlig på grund af bureaukrati og for meget papirarbejde, at vi har foreslået en fingrene-væk-reform i den offentlige sektor. Nu siger vi det også til regeringen: Vi skal tro på vores offentligt ansatte. Mere plads til faglighed. Mere ledelse. Mindre detailstyring. Flere resultater.

Det er jo det, det handler om: en ældrepleje med værdighed. Børnehaver med kvalitet. Sygehuse, hvor der er tid til patienten. Meget skal vi gøre klogere og bedre, ja. Men omsorg kan ikke effektiviseres. Vores danske samfundsmodel er unik. Den skal vi ikke svække. Den skal vi styrke!

Regeringen vil hæve pensionsalderen. Det rammer jer, der er ved at planlægge jeres tilbagetrækning. Jer, der er i 50’erne. Det rammer jer, der er nedslidte. Og jer, der ikke er. Jer, der måske bare glæder jer til lidt mere fritid efter et langt arbejdsliv.

Socialdemokratiet har allerede for mere end ti år siden – sammen med et bredt flertal – besluttet, at pensionsalderen langsomt skal stige. I takt med, at vi også lever længere. Den aftale står vi ved. Men nye forringelser? Vi siger nej!

Som den tidligere asfaltarbejder Hugo fra Tårs i Nordjylland så rammende spurgte, da han var i fjernsynet: ”Jeg kunne godt tænke mig at spørge de politikere, som vil hæve pensionsalderen, om de nogensinde har forestillet sig, hvad 50 års hårdt fysisk arbejde gør ved en krop?”. Det tror jeg desværre ikke, alle mine kollegaer har. Men det har til gengæld jer på slagterierne, jer i ældreplejen. Jer, der gør rent, og jer, der tømmer vores skraldespande. Jer, der arbejder ude, når andre er inde. Og jer, der møder, når andre stadig sover.

Regeringen har den frækhed, at den ikke vil fortælle, hvor meget pensionsalderen skal hæves. Men vi ved, at der skal mange måneder til, hvis regeringsgrundlaget skal gå op.

Lars Løkke Rasmussen; i dag stiller jeg dig et spørgsmål: Hvor meget længere skal danskerne arbejde? Er det et halvt år? Er det et år? Er det to år? Jeg synes, at I fortjener et svar.

Det er ganske enkelt ikke rimeligt at ændre folks pensionsvilkår med så kort varsel. Og derfor kære venner: Pensionsalderen skal ikke hæves endnu mere end aftalt!

Vi kæmper for et Danmark, hvor forskellene bliver mindre. Ikke større.

Vi starter et godt sted.

Det går godt for dansk økonomi. Arbejdsløsheden er lav. De danske virksomheder klarer sig godt. Danske lønmodtagere er dygtige.

Løkkes kommunalreform har centraliseret Danmark mere end noget andet. Og da Kristian Jensen var skatteminister blev vores skattesystem år for år en skygge af sig selv. Skal man efterhånden grine eller græde?

Så er der udbytteskatten. Så er der inddrivelsen. Så er der restancerne. Det går ikke. De fleste af os betaler den skat, vi skal. Ikke mere end det, vi skal. Men heller ikke mindre. Venner: Tilliden til Skat er væk. Og det er farligt for vores samfund.

Når tilliden ryger, vil naboen på et tidspunkt spørge sig selv: Hvorfor skal jeg betale skat, når de andre ikke gør det? Jeg talte også om det for et år siden på 1. maj. Dengang fremlagde vi en storstilet plan mod skattesnyd. Med hårdere straffe til dem, der snyder og flytter penge i skattely. Jeg ved ikke helt, hvad det er, regeringen egentlig bruger deres tid på. Men bekæmpelse af skattely virker ikke til at være toppen af poppen hos de blå.

Vi hører stadig om snyd. Hvidvask af penge. Lyssky firmaer, der undslår sig skat. Som stjæler milliarder fra vores samfund.

Og det er jo absurd. At hvor pengene til velfærd er små. Mangel på pædagoger. Sygeplejesker der løber stærkere og stærkere. Dårligere vilkår for udsatte medborgere. At vi så samtidig er vidne til, at pengene fosser ud af Skat.

Det er åbenlyst, at regeringen ikke sidder på pengene. De sidder på hænderne. Det gør de medarbejdere, der er tilbage i Skat ikke. Men de kan ikke løfte den her store opgave alene. Vi skal genoprette tilliden til Skat. Vi vil ansætte 1.000 nye medarbejdere. I fire regionale skattecentre. To i Jylland, et på Fyn og et på Sjælland. Retfærdigheden skal tilbage i vores skattevæsen.

Løkke og Samuelsen har i stedet mødt hinanden i kærlighed til skattelettelser. Men man skal passe på med at blande kærlighed og politik.

Se bare på de radikale. Nu har de kastet deres kærlighed på Kristian Jensen. Manden, der ikke alene har været hård ved vores skattemyndigheder. Han har også bragt udviklingsbistanden ned til det laveste niveau i 30 år. Sparet millioner af kroner på uddannelse og foreslår store besparelser rundt omkring i kommunerne. Altså på folkeskolen, daginstitutioner og på ældreområdet.

Hvis det er kærlighed for de radikale, så er det da vist noget, der egner sig til Fifty Shades... nej, så hellere gode solide venskaber med flere. Til højre og til venstre. Og det er altså også som om, at Dansk Folkeparti træffer nogle bedre beslutninger, når der er en socialdemokrat lige ved siden af.

For uanset om Socialdemokratiet er i opposition. Som nu. Eller i regering. Som vi forhåbentlig snart kommer igen. Så lad mig love jer én ting: Vi vil samarbejde. Socialdemokratiet er hele Danmarks parti. Som vi altid har været. Svaret på vores udfordringer. Det ligger lige foran næsen på os. Det er vores samfundsmodel. Hvor vi har tillid til hinanden. Hvor de bredeste skuldre bærer de tungeste byrder. Og hvor vi løfter i flok.

Vi vil styrke Danmark. I morgen skal blive bedre end i dag. For os alle. Og derfor. Når vi træder et skridt frem. Så kigger vi os altid over skuldreren og sikrer os, at alle er med.

Det er vores projekt. Det er mit projekt. At blive statsminister for alle og for et Danmark, vi er fælles om.

Rigtig god 1. maj!" 9530
"13" "https://www.dansketaler.dk/tale/thorvald-staunings-1-maj-tale-1931" "Majdagen
De nordiske Folks gamle Festdag, paa hvilken man fejrede Foraarets Komme, har faaet ny Glans og ny Betydning. 
Det er godt 40 Aar siden, at en international, socialistisk Arbejderkongres bestemte, at 1. Maj skulde være Arbejderklassens Fest og Demonstrationsdag. Paa denne Dag skulde Kravet om Arbejdstidens Forkortelse, om 8 Timers Arbejdsdagen føres frem i alle Lande, og det er sket siden. 
Majdagen er saaledes viet det store Kulturkrav, hvis Opfyldelse betyder Frihed til Højnelse og Udvikling af den Arbejderhær, der staar indelukket i Fabrikker og Værksteder — i vore Dage ofte ved aandsslovende Pasning af moderne Maskiner. 
I svundne Tider fejrede man Foraaret, Naturens Opvaagnen efter den lange Vinter, og hvert Aar mødtes man ved Majstangen til Glædesfest over Livet og den spirende Natur. 
Kapitalismen og Industrialiseringen kvalte Naturglæden hos Millioner af Mennesker. Arbejderne lukkedes inde i Fabrikker i Halvdelen eller mere end Halvdelen af Døgnets Timer. Der var ikke Tid til Sysler andet Sted, ikke Tid til Liv i Naturen, ikke Tid til aandeligt Liv, ikke Tid til Hjemmets Glæder. Den lange Arbejdsdag var nødvendig for at opnaa den til Livets Opretholdelse nødvendige Løn for Dagens Gerning, og Samfundets Magthavere troede, den var nødvendig for Samfundets Bestaaen. Den moderne Arbejderbevægelse, saaledes som vi kender den i det socialdemokratiske Parti og i Fagforeningerne, har haft den Opgave at modvirke den moderne Kapitalismes Udbytning af Arbejderne ved Sammenholdets Magt, at gennemtvinge Løn og Arbejdsvilkaar, der hævede Trællen op til fri Arbejder, og at udvikle, dygtiggøre, modne Arbejderne, saaledes at de i Kultur og social Forstaaelse kunde komme op ved Siden af dem, der i kraft af deres økonomiske Stilling ogsaa havde den aandelige Overlegenhed. 
Arbejdstidens Forkortelse var i Virkeligheden af langt større Betydning saavel for Arbejderne som for Samfunds-Udviklingen end nogle Øres Forhøjelse af Lønnen, men begge Dele var fornødent, og fremad gik det ogsaa fra Skanse til Skanse. 
Videnskabsmændene — Lægerne, Hygiejnikerne, Pædagogerne — anerkendte Kravet om 8 Timersdagen, men Kapitalmagten stred imod. Den internationale Kongres fremhævede Kravets internationale Karakter, da dets Gennemførelse uden international Forstaaelse kunde skabe erhvervsmæssige Vanskeligheder ved Konkurrencen fra de mindre fremskredne Lande, men i mange Aar savnedes det internationale Organ, der kunde føre Sagen igennem. 
I 30 Aar stod 8 Timersdagen paa Dagsordenen, og langsomt bevægede man sig frem mod Maalet. Saa kom Verdenskrigen, hvor under Arbejdermasserne maatte bære de tungeste Byrder og udstaa de frygteligste Lidelser. Og efter Krigen kom Fredsslutning og Revolutioner, og endelig kom den officielle Anerkendelse af den organiserede Arbejderklasses Krav. 
Selve Fredsdokumentet, Versailles-Freden af 1918, anerkendte 8 Timers Arbejdsdagen, og Underskriverne gav højtideligt Løfte om, at denne Reform skulde sikres alle Arbejdere, for at Kulturen kunde blomstre igennem den større Fritid. Verdens Stormagter bøjede sig for den internationale Arbejderbevægelses Fordring igennem 30 Aar, men de økonomiske Magthavere har desuagtet lagt mange Hindringer i Vejen, og endnu har Danmark ikke tiltraadt den internationale Konvention, som var Fredstraktatens Konsekvens. 
Trods Sabotage og anden Modstand er 8 Timersdagen dog nu en Kendsgerning for Millioner af Arbejdere Verden over, selv om Lovfæstelsen endnu savnes. Og saa hastigt gaar Udviklingen i vore Dage, at den moderne Kapitalisme paa Produktionsomraadet har fremkaldt saadanne Forhold, at det er en Nødvendighed at arbejde for yderligere Indskrænkning af Arbejdstiden for Menneskene, hvis disse skal kunne bevare Muligheden for at skaffe sig det fornødne til Livet ved Arbejde i den moderne Produktion. 
Rationaliseringen gaar sin Gang. Teknikken overflødiggør Menneskehænder, og vældige Hære af Arbejdsløse staar Verden over som Reservearmé for Produktionen. Nye Reformer vil vise sig paakrævede ogsaa paa Arbejdstids-Omraadet, og det gælder nu som før, at Organisationerne maa følge Udviklingen og drage Omsorg for, at Arbejderklassen faar sin Andel af det Udbytte, som de tekniske Fremskridt kan sikre Menneskeheden. 
Store Fremskridt er naaet igennem Aarene, hvor Majdagen samlede Arbejdermasserne til Demonstration for 8 Timersdagen, og mægtig Betydning har disse Fremskridt haft for Samfunds-Udviklingen, for Hjemmene og for den opvoksende Slægt. 
Den forkortede Arbejdsdag skaffede den Fritid, som vi, der er gamle, savnede. Da vi var Børn, kendte vi kun lidt til vor Fader. Han var spærret inde den lange Arbejdsdag og havde kun Lov til at nyde nogle Timers Søvn i sit Hjem. Han kunde kun yde en ringe Indsats i Børnenes Opdragelse, og han var afskaaret fra de Glæder ved Livet, som nu er til Raadighed for alle. 
Naar vi ser paa Livet i Storbyens Tusinder af Kolonihaver og i Parcelbyggernes Haver, saa faar vi et levende Indtryk af, hvor smukt og nyttigt Fritiden anvendes. 
Naar vi ser det Liv, der rører sig paa Sportspladserne, saa glædes man over den fysiske Udvikling, som er muliggjort for Arbejderungdommen ved den forkortede Arbejdsdag. 
Og gaar vi ud i Byens og Landets Forsamlingshuse, saa finder vi Tusinder af unge Arbejdere som Deltagere i Tidens store Oplysningsarbejde, i Studiekredse og ved Foredrag, hvorigennem der bødes paa de Mangler, som Samfundet egentlig har Ansvaret for. 
Og se endelig indenfor Biblioteker og Læsestuer, og man vil finde Tusinder af Arbejdere som Læsere af Bøgerne, der bringer Højnelse og Belæring. 
Der er foregaaet en Revolution i Arbejdernes Liv. Den forkortede Arbejdsdag blev ikke, som man sagde, Kilden til Værtshusbesøg, men Kilden til Oplysning, til aandelig og fysisk Udvikling, til den Dygtiggørelse, der ikke blot er til Individernes Glæde, men til Gavn for det hele Samfund. 
Tom og trist og glædesløs var Arbejdernes Tilværelse under den lange Arbejdsdag. Tidlig udslidt blev Arbejderen, og hans Børn, der savnede den vejledende Haand, voksede op til samme Elendighed, som havde præget Barndomshjemmet. 
Nu er der Tid til Udvikling, nu tæller Arbejderbefolkningen Tusinder af intelligente, skolede og modne Kvinder og Mænd. De sidder i Organisationsarbejde, i Byraad og Sogneraad; de yder en god Indsats i det offentlige Liv, og de bidrager til fortsat Udvikling og Højnelse af de Slægter, der vokser frem. 
Det tog en Menneskealder at komme saa vidt, men endnu er vi som sagt ikke ved Maalet. Endnu er der Grund til at bruge Majdagen til Demonstrationsdag, endnu ligger talrige Opgaver uløste, og fremdeles medfører Udviklingen i Produktion og Samfundsliv, at Arbejderklassen maa kæmpe med Arbejdsløshed og med de af den kapitalistiske Forvaltning følgende urimelige Forhold ved Fordelingen af Arbejdets Udbytte. 
Endnu lider Folkene under Følgerne af den store Krig, men trods den bitre Lære, som Krigen gav, tales der om nye Rustninger til Sikring, om nye Krige og om nye Ødelæggelser. 
Arbejderklassen har uden Hensyn til Landegrænserne etableret Samarbejdet imellem alle Nationer; den maa ogsaa vende sig imod det Rustningsvæsen, der fører til Krig, nedbrydende det Samarbejde, som igennem mange Aar er bygget op. 
Kapitalismen bærer Spiren i sig til Krig, i økonomiske Interessers Tjeneste, men disse har intet at gøre med de arbejdende Befolkningers Interesse. Vi maa ønske alle Former for Krig afløst af Fred. Vi maa ønske Toldskrankerne nedbrudt, og Arbejdet organiseret under Samarbejde imellem Nationerne, og vi maa ønske Krigsrustningen nedlagt, Krigen umuliggjort, og Freden sikret igennem Afrustning. 
For disse Maal maa vi arbejde i national og international Politik, for disse Maal skal vi benytte den Valgret, vi har. 
Arbejderklassen er gaaet i Spidsen for den demokratiske Udvikling af Samfundet og vender sig derfor imod alle Former for Diktatur, Enevælde og Faamandsvælde. Erhvervede Rettigheder giver ogsaa Forpligtelser, og det bør føles som en Pligt at benytte den Borgerret, som Arbejderklassen har erobret sig, til nye Fremskridt for Arbejderklassen, til Fremme af Skolevæsen, Sociallovgivning og Afrustning. 
Krigens Afslutning gav Verden det internationale Organ: Folkenes Forbund. Igennem dette vil Fremtids-Udviklingen blive paavirket, og det afhænger af den nationale Magtstilling, om vi skal øve passende Indflydelse i den internationale Organisation, eller om den skal være i Hænderne paa Kapitalismens konservative og reaktionære Repræsentanter. 
Som Hjul griber ind i hinanden i Maskinen, der præsterer de vidunderlige Produkter, gaar det ogsaa i det menneskelige Samfund. Mænd og Kvinder, Gamle og Unge, maa som Hjul gribe ind i hinanden for at fortsætte Virksomheden for Samfundets Omdannelse. De Gamle har øvet deres Livsgerning og vil fortsat fylde den Plads, de har, men de Unge maa slutte sig til, og det gælder ogsaa de helt unge, de Børn, der er paa Vej til Ungdommen. 
Hver ny Aargang, der vokser frem, maa opdrages og oplæres. Børnene fra Arbejderhjemmene er Fremtidens Haab. Hvad vi før eller senere maa forlade af ufuldført Arbejde maa fortsættes af den nye Slægt, og derfor maa de alle fungere som Hjul i det store Maskineri, Hjul, der griber ind i hinanden og udfører den Funktion, som Maskinens Opfinder har tiltænkt dem. 
Det er godt, at Børnene lærer Samarbejdets Kunst, de maa lære om Arbejdernes høje Moral, Solidariteten, Kammeratskabet og Venskabet, thi derpaa maa Organisationen fremdeles bygge, og dermed opnaar Arbejderklassen den Styrke, der er nødvendig for store Opgavers Løsning. De raske Drenge i de blaa Bluser, der benytter Fritiden til Gymnastik, Fodture og Liv i den skønne Natur, de opøves i Solidaritetens Lære og bliver modne, til de rykker ind i Ungdom mens Rækker. Og saafremt Ungdommen benytter Fritiden til Aandens og Legemets Udvikling, saa bliver denne Ungdom ogsaa i Stand til at løse Fremtidens Gaader. 
I Unge, der ikke kender Oprindelsen til Nutidens Majdag, forstaar maaske ikke, hvilken Betydning denne Dag har faaet. I bør imidlertid bevare Arbejderklassens Traditioner og huske, at denne Festdag er den eneste, som Verdens Arbejderklasse selv har indstiftet. Den rummer Minder om Fortids Arbejde og Kampe, Minder om Fremskridt og Sejre, og den vil fremdeles være Udgangspunktet for Arbejderklassens nye Fremstød. 
Jeg hilser da Arbejdernes Lyttere med Tak for trofast Sammenhold i de mange Aar, og jeg vender mig til de Unge paa de forskellige Trin; de, der er vokset op i Arbejderhjemmene hører Arbejderklassen til, og de bør yde den Bistand, de kan, til Selvudvikling og Fremme af Kammeratskabet, fordi det er nødvendigt for det store Arbejde, der venter den nye Slægt. 
Demokrati, Orden, Samarbejde, Solidaritet, Oplysning og Trofasthed, det er nogle af de Principper, hvorpaa Fremskridtene beror, og fastholdes disse, saa styrer Nutidens Ungdom sikkert ind i den Tid, hvor Socialismen skal virkeliggøres, hvor Udbytning og Trældom skal ophøre." 10904
"14" "https://www.dansketaler.dk/tale/henning-overgaards-1-maj-tale-2022" "Kammerater!! - Tusind tak for ordet.
Jeg har glædet mig helt vildt til at være sammen med jer i dag – glædet mig til igen at fejre 1. maj. Til at fejre vores sammenhold og fællesskab.
Glædet mig til at mærke, om København kan finde ud af at markere arbejdernes sammenhold og fællesskab – KAN I DET?
Sådan – respekt!
Jeg lover jer, jeg vender tilbage til det positive. Til nogle af vores seneste sejre.
Til de opgaver, vi sammen skal løfte.
Men jeg er nødt til at starte et andet sted. Starte med en bekymrende utryghed. Frygten for krig og væbnet konflikt.
Russernes invasion og brutale krigsførelse i Ukraine har chokeret os alle og kræver svar og handling, også af Danmark.
Vores svar er – også her – sammenhold, solidaritet og støtte.
Vi har naturligvis åbnet vores grænser for de mange tusinde ukrainske flygtninge, der har søgt ly her i
Danmark. De skal have den nødvendige hjælp. Og adgang til at arbejde på danske vilkår.
Ikke på dumping-vilkår, men på danske vilkår!
Samtidig skruer både Danmark og flere af vores nabolande nu gevaldigt op for forsvarsudgifterne i de kommende år.
Det stiller fagbevægelsen og arbejderpartierne over for en ny økonomisk skyttegravskrig med de borgerlige.
De blå sover jo som sædvanlig rævesøvn med de asociale støvler på!
Ifølge dem skal krudt og kugler betales med mindre velfærd.
I 3F ved vi godt – og I ved godt – hvem der kommer til at betale for de blå’s asociale forslag:
Det gør de mest udsatte, de kortest uddannede og dem med de mindste indtægter og formue.
Men der er brug for andre, nye ideer til samfundsøkonomiske løsninger.
Ideer med en fair og ordentlig social profil!
F.eks. er det super-fornuftigt at ansætte endnu flere skattemedarbejdere til at kontrollere plattenslagerne og fidusmagerne.
Dem, der med dyr advokat- og revisorbistand dribler rundt for at undgå at betale deres fair bidrag til fællesskabet og yde efter evne.
Nye samfundsøkonomiske løsninger må ikke ramme arbejdsmand Hansen eller rengøringsassistent og servicemedarbejder Petersen.
De har allerede så rigeligt betalt for de blå nedskæringer og forringelser efter finanskrisen.
Nu må det være Strandvejens og velhaver- ghetto’ernes tur til at skulle til lommerne!
Ikke bare for at købe sig til lidt imagepleje og sponsor-reklame.
Ikke bare for at finansiere en propaganda-maskine som Cepos.
Nej, de bør til lommerne, fordi vi ønsker at lade de bredeste skuldre bære de tungeste byrder.
De kan lige prøve på at fedte regningen af på arbejderne én gang til...
Det gælder også, når vi taler om pension og tilbagetrækning.
Knap havde vi for godt 40 år siden fået indført efterlønnen, før de borgerlige gik til angreb. Bevæbnet med utallige klip af golfspillende tandlæger som var gået på efterløn.
Siden har vi fået flere politiske indgreb, der har udhulet efterlønnen til ukendelighed.
Derfor er det en historisk sejr, at arbejderpartierne – med støtte fra Dansk Folkeparti – har gennemført retten til tidligere pension, Arne-pension.
En ret – ikke en pligt – men en ret til at kunne trække sig tilbage lidt tidligere, når kroppen er blevet træt efter mange års arbejde.
Arne-pension er nu den nye, skarpe sten i de borgerlige laksko.
De blå finder det helt ok, at direktører går på selvvalgt pension, når de runder 50, og supplerer seniorfriheden med et par bestyrelsesposter.
Deres arbejdskraft kan åbenbart sagtens undværes!
Men de blå tillader ikke arbejdere med hårde fysiske og psykiske jobs retten til tilbagetrækning efter over 40 år på arbejdsmarkedet.
Jeg håber, at vi sammen i dag kan sende et klart signal og advarsels-trut til de blå og borgerlige – også som optakt til den kommende valgkamp:
Vi er klar til kamp for Arne-pension og for en fair senior- og pensionstilværelse.
En højere pensionsalder går hånd i hånd med en udbygget, forbedret ret til tidligere pension!
Enhver kan slå op i statistikkerne og konstatere, at der i dag er helt urimelig stor social ulighed i danskernes levetid og antal år på pension.
Brolæggerne. Kollegerne fra Vej & Park, fra rengøringen. Havne- og terminalarbejderne. Tjenerne, samlebånds- og industrioperatørerne. Stilladsen. Social- og sundhedsassistenterne, slagteriarbejderne.
De skal alle have ret til, efter mere end 40 år på arbejdsmarkedet, at gå tidligere fra.
Arne-pensionen er blot en af vores nylige sejre, som vi i dag kan glæde os over. Og er klar til at forsvare med næb og klør.
I næste uge kommer så Pensionskommissionen med deres forslag.
Hov, hov – jeg kunne godt høre, at I begyndte at gabe dernede bagerst!
Selv om det lyder kedeligt med en kommission, så er det hamrende vigtigt.
Det er jo rigtigt, at vi – danskerne i gennemsnit – lever længere.
Derfor giver det også mening, at vi – danskerne i gennemsnit – skal arbejde længere.
Men: ”Statistik er som et miniskørt. Det giver gode ideer, men skjuler det vigtigste.” Sådan sagde fodboldtræneren Ebbe Skovdahl engang.
Den går ikke i dag, Granberg.
I dag siger vi: ”Statistik er som korte fodboldbukser. De giver gode ideer, men skjuler det vigtigste.” Og meningen er jo både rigtig og go’ nok!
Vi skal have fundet en langsigtet løsning på den stigende pensionsalder for os med de korteste uddannelser, de længste arbejdsliv og de hårdeste jobs. Os, der har færrest år på pension, fordi vi har arbejdet mest.
HVIS pensionsalderen skal blive ved med at stige, så skal mulighederne for at stige af for arbejdsmænd og -kvinder udbygges.
Her er Arne-pensionen den helt rigtige løsning. En løsning vi skal have udvidet, hvis pensionsalderen stiger igen.
Når vi fejrer 1. maj, fejrer vi sammenholdet og fællesskabet.
Vi tror ikke en døjt på, at enhver er sin egen lykkes smed.
At vi hver især i ensomhed skal forsøge at klare udfordringerne.
Vi viste det, da vi sammen tacklede Corona. Det gælder også en effektiv, dansk indsats mod klimaforandringer og for grøn omstilling.
Her må vi ikke glemme de kolleger, der får brug for efteruddannelse eller omskoling til nye opgaver på jobbet eller måske et brancheskift, når jobs i sorte industrier skal blive grønne.
Vi har også vist det gennem langt over hundrede års sammenhold i forhandlinger om fair løn- og arbejdsvilkår og overenskomster.
Vi viser det, når Socialdemokratiet sammen med SF og Enhedslisten og sammen med fagbevægelsen sætter ind mod social dumping, menneskehandel og grov udnyttelse, plattenslagere og kynikere.
Vi møder en bekymrende og stigende forråelse i stadig flere hjørner på vores arbejdsmarked. Men vi møder bestemt ikke de gule forretninger her.
De løfter ikke en eneste faglig finger i bekæmpelsen af social dumping og arbejdskriminalitet. Ja, de praler endda med deres manglende vilje og evne til at yde en faglig indsats:
De tigger i stedet om, at politikerne skal bestemme og diktere arbejdskvinders- og arbejdsmænds løn!
De gule er ikke andet end kommercielle forretninger, der sælger varm luft og løgne til danskerne.
I modsætning til dem, så viser vi også styrken ved sammenhold, når arbejderpartierne sammen med de radikale og Dansk Folkeparti øger trygheden i dagpengesystemet ved at give ledige mere de første tre måneder.
Sammen er vi stærke.
Når vi hver især bidrager, med det vi har og kan, så skaber vi i fællesskab de bedste og go’e rammer.
Rammer, der giver mulighed for, at både du og jeg og vores venner og kolleger kan udfolde vores evner og række ud efter vores drømme og mål.
Vi må aldrig falde for den smålige leflen for egoismen.
Vi må ikke falde for egennytten, for det småtskårne og misundelige.
Vores svar er:
Fællesskab. Fællesskab. Fællesskab.
Kan I passe godt på hinanden og på vores fællesskab!
Og ha’ en fortsat go’ 1. maj." 7565
"15" "https://www.dansketaler.dk/tale/pia-olsen-dyhrs-1-maj-tale-2022" "Dette har ikke været den letteste 1. maj-tale at skrive.
Det er alvorlige tider. 
Mens vi sidder her med kaffen, og nogle måske får en Gammel Dansk, falder bomberne og kampene fortsætter i Ukraine.
Danmark har foreløbig modtaget mere end 25.000 flygtninge fra Ukraine. 
Og mange flere forventes at komme. Mange flere.
Der bliver knaphed på visse fødevarer, og priserne på materialer og på gas, el og benzin stiger hastigt over hele Verden.
Så vi må være ærlige overfor hinanden: 
Mange af de ting vi har bygget op, udbygget, forsvaret, slidt på, repareret på, i det danske samfund og i den danske velfærd - vil i de kommende år møde et helt nyt pres:
De mange flygtninge skal have tag over hovedet. Børn skal i skole. 
Der bliver brug for lægehjælp, for tolke, for pædagoger… - fortsæt selv listen… 
Så hvad vi virkelig får brug for er: 
Solidaritet. Sammenhold. Ansvarlighed. 
Mere end noget andet er det dét vi som danskere skal mobilisere. 
Og i den forstand er begreber som solidaritet, sammenhold og ansvarlighed jo ikke hverken fremmede eller upassende på en 1.-maj. 
Tværtimod.
For er det ikke netop de værdier som kampen har stået om, også i arbejderbevægelsen?
Solidariteten på arbejdspladsen?
Solidariteten med sit fag og fagfæller?
Solidariteten med andre faggrupper i deres retfærdige kamp… 
Og så selvfølgelig den internationale solidaritet, som en grundpille i arbejderbevægelsen kamp?
Er det ikke netop kampen for rettigheder og bedre vilkår, som 1.-maj handler om?
Og er det ikke ansvarligheden for et ordentligt samfund, med fair vilkår og en ordentlig balance mellem rettigheder og pligter, at tryghed og frihed også gælder for menigmand, som arbejderbevægelsen har taget på sig?
Det skulle jeg mene.
Det er værdier som venstrefløjen og fagbevægelsen har kæmpet for.
Både i freds- og i krigstid.
Og må jeg ikke bare her nævne, at én af de ting I og vi har kæmpet for, også har været en værdig alderdom.
Et liv efter arbejdslivet, hvor man stadig har gode år foran sig.
Et liv efter arbejdslivet, med godt helbred og tid til haven og børnebørnene og en rejse i ny og næ.
Jeg er derfor lodret uenig med De Radikales leder, Sofie Carsten Nielsen, når hun for nogle uger siden pludselig åbnede op for igen at lade pensionsalderen stige.
Lodret uenig.
Vi skal fortsat sikre en god tid efter arbejdslivet!
[…]
Selv om vi heldigvis ikke er i krig i Danmark, så mærker vi krigen.
De stigende priser på vores mad.
Og som vi selv mærker, når vi skal købe materialer til at reparere hegnet ind til naboen, hjælpe ungerne med at sætte en væg op i deres første lejlighed, eller når vi vil bygge en ny terrasse i sommerhuset. 
De stigende priser på vores el og benzin, som gør den samme tur til arbejde dobbelt så dyr. 
Når vi skuer op for varmen i en lang og kold vinter, der strækker sig langt ind i foråret…
Dét kan mærkes.
På 1. maj er det jo sjældent den grønne omstilling og klimakampen vi taler mest om.
Men i år giver det mere mening end nogensinde.
For Ruslands krig mod Ukraine er jo desværre finansieret af os i Europa, fordi vi køber Putins olie og gas.
Derfor skal vi sætte turbo på den grønne omstilling…
Vi skal med endnu større hast omlægge til frihedsenergi – sol, vind og biogas – så vi ikke skal finansiere Putins uhyrligheder.
Vi kan nu både gøre det nødvendige for klimaet – og samtidig bringe Putin økonomisk og militært i knæ.
Gennem grøn energi. Gennem frihedsenergi. Dét er godt!
For SF er det afgørende, at den krise-regning som kommer, rammer socialt balanceret.
Så det bliver en opgave for os på Christiansborg, at sikre solidariteten, sammenholdet og ansvarligheden, når så manges vilkår er blevet vanskeligere på så kort tid.
[…]
Til slut blot en appel:
Det er mere nu, end måske nogensinde i vores levetid, at vi skal udvise solidaritet, sammenhold og ansvarlighed.
Med hinanden. 
Med vores samfund. 
Med Ukraine og de ukrainske flygtninge.
Og vi skal nok også finde tålmodigheden frem. 
Og måske også engang imellem lidt tilbageholdenhed…
For ikke alt er helt som det plejer, eller helt som vi havde håbet og forventet. 
Samfundskontrakten, med hvad vi yder til fællesskabet og hvad vi med rimelighed har forventet at fællesskabet, har skullet yde for os, vil - tror jeg - forskyde sig lidt i de kommende år.
Og jeg siger det faktisk for at forventningsafstemme. 
Jeg kunne jo godt stå her, på denne Arbejdernes Internationale Kampdag, og holde en flammetale om alle de krav og forventninger som det ene eller andet fagforbunds medlemmer med god ret kunne kræve…
Jeg kunne tage det lette stik hjem, og lade som om dette var en 1.-maj som alle de andre vi har oplevet sammen.
Men det ville være at stikke jer blår i øjnene.
For ikke meget er helt som det plejer, når man kigger på de begivenheder som om noget præger Verden lige nu:
Krigen i Ukraine, og Ruslands drømme om at være den stormagt, som de aldrig bliver igen, men som de vil kæmpe bitterligt for.
Den økonomi i Verden, som med rekordfart er præget af mangel på produkter og på inflation, der gør hverdagen dyrere for os alle sammen.
Så I ved lige så godt som jeg, at selv om 1. maj kaldes ”kampdagen” - så er det reelt fest- og markeringsdagen.
Kampen ligger nemlig de 364 andre dage om året. 
Sådan er det også i fremtiden.
Trods alvorlige tider, så er der stadig meget at slås for herhjemme:
Ligeløn, for eksempel. Noget så enkelt, som at mænd og kvinder får samme køn for samme arbejde.
Og at de typiske kvindeerhverv ikke aflønnes dårligere.
At det at du har født børnene ikke hægter dig af på pensionskontoen.
Bekæmpelse af stress og dårligt arbejdsmiljø. 
Fleksibilitet i hverdagen. 
Færre bureaukratiske spændetrøjer. 
Flere gode kolleger - og vagtplaner man kan planlægge efter, så man ved, hvornår man har fri.
Der er stadig noget at kæmpe for. Og det vil vi gøre. Sammen.
Også selv om vi lige nu har nogle særlige udfordringer på grund af krigen i Ukraine.
Jeg er faktisk rørt over det sammenhold og den solidaritet og den ansvarlighed, som jeg synes jeg møder og som jeg hører om, i denne svære situation.
Det giver håb for fremtiden, trods alle trængsler. 
Også den kamp skal vi fortsætte sammen.
God 1. maj!" 6117
"16" "https://www.dansketaler.dk/tale/mette-frederiksens-1-maj-tale-2022" "Kære venner.
Hvor er det dejligt, at vi for første gang i tre år igen kan mødes rigtigt til en 1. maj. Samles. Forenes om de værdier, vi tror på. Værdier, vi aldrig må opgive. Frihed, lighed og solidaritet.
Knap nåede vi at træde ud af coronaens lange skygge, før vi igen trådte ind i en ny.
Krigen er tilbage i Europa. Putin har invaderet et fredeligt og demokratisk land. Verden er for evigt forandret.
Der kæmpes nu på tredje måned. Det ukrainske folk bliver angrebet. Uprovokeret. Brutalt. Og voldeligt.
Men Putin har forregnet sig. Han har undervurderet, hvor svært det er at tage friheden fra et folk, der har oplevet at have den. Han har undervurderet deres modstandskraft. Og deres gennemslagskraft.
Og han har undervurderet os. Danmark. Vores allierede. Vesten.
Han troede, han kunne splitte os. Men det lykkedes ikke. Tværtimod. Vesten lever. Stærkere end måske nogensinde.
Verden over – også herhjemme – rejser folk sig i protest. Tak. Tak til hver enkelt af jer, der står op imod uret og krig. Det er vores lys for fremtiden.
***
Krigen i Ukraine er først og sidst en menneskelig tragedie.
Jeg vil aldrig glemme det syn, der mødte mig, da jeg besøgte præsident Zelenskyj. Ødelagte boligblokke. Overgreb på civile.
Putin efterlader et spor af ødelæggelse og død bag sig.
Lige nu gør vi alt, hvad vi kan for at hjælpe det ukrainske folk i den kamp, som er deres, men også vores.
Og jeg er dybt taknemmelig over, hvor mange af jer, der står klar med en hjælpende hånd og et åbent sind.
Det får vi brug for. For en krig på europæisk jord vil få konsekvenser for os alle.
Allerede nu oplever vi stigende priser – særligt på energi og fødevarer. Inflationen er for alvor tilbage i Danmark og i Europa.
Da vi gjorde regnebrættet op efter corona, kom kritikerne til kort.
Vores krisepolitik har ikke alene reddet liv. Den har også været god for dansk økonomi.
Vi havde i 2021 den højeste vækst i 27 år. Den laveste arbejdsløshed i mere end 13 år. Lav offentlig gæld. Og den højeste beskæftigelse nogensinde. Aldrig har så mange mennesker som i dag haft et arbejde.
Men det var før krigen. Krig i Europa kommer med en høj pris. Vi må forvente højere renter. Stigende arbejdsløshed. Desværre.
Lige nu rammer det særligt hårdt hos jer, der i forvejen har mindst.
Er du pensionist, studerende på SU, uden job eller enlig forsørger. Så vil indkøbskurven føles tungere og pungen lettere.
Vi kan ikke alt. Men vi kan noget.
Jer pensionister, der har de laveste indtægter og formuer, foreslår vi at hjælpe. Med ekstra 5000 kr. skattefrit.
For også den her krise skal vi løse solidarisk. Præcis, som vi gjorde det under pandemien.
Men jeg vil også sige det, som det er: Det vil ikke være muligt at holde alle skadefri.
Jo mere økonomisk aktivitet, vi understøtter. Jo større er risikoen for, at inflationen stiger. Derfor skal hjælpen være målrettet. Og midlertidig.
Og så skal vi fortsætte med reformer. Der styrker dansk økonomi. Får flere i beskæftigelse. Så vi også i fremtiden har en økonomi, der kan stå imod, når en krise rammer.
Det er Putins værk, at verden lige nu går baglæns. Men det er i vores hænder at bringe os fremad. Ansvarligt. Og retfærdigt.
***
Igennem mere end to år har vi danskere vist, hvad vi er gjort af. Derfor er jeg optimist.
Og jeg ved, at Danmark kan mere.
Vi skal fri af den russiske gas hurtigst muligt. Og vi skal ud af de fossile brændstoffer i det hele taget.
Det vil koste kræfter, hurtige beslutninger, nye vaner og mod.
Men fordi vi i Danmark turde sætte høje mål tidligt. Stræbe efter en bedre verden. Så har vi i dag det bedste udgangspunkt.
Tænk, hvis Danmark bliver dét land, der baner vejen for et grønt Europa. Som tilbyder et grønt, dansk alternativ til den sorte, russiske gas.
I dag kommer næsten 50 procent af Danmarks strøm fra vindkraft. I fremtiden skal husstande i hele Europa lyse op med strøm fra de energiøer, vi bygger i Nordsøen.
Og det dyre naturgasfyr derhjemme skal erstattes af billigere fjernvarme.
Enhver krise skal bruges til at bringe os videre.
Og vi skal have vores velfærdssamfund sikkert igennem. De blå partier vil en anden vej. De vil gennemføre besparelser på vores børn, unge og ældre.
Liberal Alliance vil halvere dagpengene. Søren Pape vil afskaffe Arne-pensionen.
Mon ikke, at vi alle kan se frem til mindre klima og biodiversitet. Og de unge til store besparelser på deres uddannelser den dag der kommer en borgerlig regering.
Sådan plejer det at gå. Sådan er det ikke med en socialdemokratisk regering.
Vi har ikke løst alle problemer. Endnu.
Men. Vi har gjort dansk økonomi stærkere.
Og samtidig afsat penge til flere sygeplejersker, bedre forhold på fødestuerne og indført minimumsnormeringer.
Den modregning i pensionen, der er, når din partner stadig er i arbejde. Den bortfalder nu. Til gavn for tusindvis af danskere.
Vi har taget et opgør med boligspekulanterne i Blackstone.
Og de unge har sagt farvel til både omprioriteringsbidrag og uddannelsesloft. Til gengæld har vi investeret milliarder i uddannelse. Og lavet verdens formentlig mest ambitiøse klimalov.
Og at sex kræver samtykke. Ja. Det står nu skrevet sort på hvidt.
***
Verden befinder sig i en skæbnestund. Pladerne flytter sig.
Putins krig er ikke kun et angreb på Ukraine. Det er et angreb på alle os, der vil en verden med fred og demokrati.
Derfor må vi også spørge os selv: Hvad er Danmarks ansvar?
2. verdenskrig viste os faren ved at stå alene. Et lille land tvunget i knæ af et større.
”Aldrig mere 9. april”. Sådan lyder tidligere statsminister Hedtofts berømte ord. Det er med god grund, at de er gengivet gennem generationer. Og ikke siden dengang har betydningen af netop de ord været vigtigere.
Aldrig igen skulle Danmark stå alene. Uden alliancer. Uden sammenhold.
Ekkoet fra den skæbnesvangre morgen den 9. april førte Danmark ind i FN, EU og i Nato.
I ruinerne fra krigen besluttede vi os for at bygge vores egen verden op. Vi samlede os for at vinde freden.
Fællesskabet er Danmarks styrke. Herhjemme og ude.
Den tryghed, der ligger i at vide: Du er ikke alene. Det er en tryghed, der giver mod. Og evne til at forsvare det, vi tror på.
Netop det er afgørende for et lille land som vores. Nato er garanten for, at de store ikke kan tromle de små.
Og Nato er og bliver hjørnestenen i dansk sikkerhedspolitik. Det vil et styrket samarbejde i Europa ikke rykke en tomme ved. Tværtimod.
Når vi styrker EU’s sikkerhed, styrker vi også Nato. Selv USA lægger vægt på, at vi skal tage et større ansvar for vores egen sikkerhed i Europa.
Når ufriheden banker på Europas dør, findes neutralitet ikke.
Når vores værdier er under angreb, er det ikke nok, at vi fortæller hinanden om vigtigheden af dem. Vi skal også være klar til at forsvare dem.
Danmark er for lille til at stå alene med et forsvarsforbehold i Europa. Vi skal være med og tage ansvar. Samle os med de lande, vi deler vores værdier med. Med de demokratiske lande i Europa, der tror på frihed og selvstændighed.
Det er derfor, vi skal stemme om hvorvidt Danmark kan deltage i Europas samarbejde om forsvar og sikkerhed den 1. juni. Ved at afskaffe EU-forsvarsforbeholdet.
Og det er derfor, min klare anbefaling er, at du stemmer ja.
Vi lever i en svær tid. Det gør ikke vores opgave mindre.
Jeg er stolt af Danmark. Et lille land, der hjælper mere end de fleste andre. Tager ansvar og beskytter de værdier, der binder os sammen.
Kampen for frihed tager vi i fællesskab. Rigtig god 1. maj." 7404
"17" "https://www.dansketaler.dk/tale/mai-villadsens-1-maj-tale-2022" "Kære alle sammen
Glædelig 1. maj. Hvor er det dejligt at se jer! Jeg har glædet mig utrolig meget til at komme her i dag.
Vi lever i urolige tider.
Ruslands skrækkelige krig i Ukraine har rejst et tæppe af frygt og usikkerhed. I Europa. I Danmark. En umenneskelig og utilgivelig krig, det er svært at forstå, kan foregå i vores tid.
Det er godt, at vi som land handler. Hjælper de ukrainere, der flygter fra Putins bomberegn og støtter de ukrainere, der bliver og forsøger at trænge Putins dødsmaskine tilbage. Med alt hvad vi kan. Med nødhjælp, ja – sågar våben. Dét er konkret solidaritet.
Det skal vi være stolte af. Og det er også værd at huske på, her 1. maj.
De sidste år har været præget af både kriser og krig.
Det minder os om, hvor heldige vi er med vores samfund. At de rettigheder, den velfærd, den tryghed – ja den samfundsmodel, vi har skabt i Danmark, aldrig skal tages for givet. Den skal vi kæmpe for. Hver dag.
I dag, imens vi fejrer 1. maj, er det også en helt almindelig arbejdsdag for mange. Vores sundhedsvæsen, plejehjem og døgninstitutioner holder ikke lukket.
Dér gør de velfærdsprofessionelle rent, renser sår, doserer medicin og drager omsorg. Den største faglige kamp, der er lige nu, handler om dem.
For velfærden er under pres.
De sidste snart tre år har vi haft et rødt flertal. Der er blevet sat penge af til flere ansatte i ældreplejen og psykiatrien, minimomsnormeringer i vores daginstitutioner, bedre forhold i vores folkeskoler og ekstra sygeplejersker til hospitalerne.
Men vi kan ikke levere på de løfter og forventninger, hvis ingen vil have jobbene. Der mangler allerede tusindvis af ansatte i omsorgsfagene, og det ser kun ud til at blive værre.
De ansatte flygter fra deres fag i en sådan grad, at der i øjeblikket står 5.000 sygeplejerskestillinger ubesatte hen, og i Region Hovedstaden mangler der så mange jordemødre, at det svarer til, at der ikke er nogle på arbejde om mandagen. I løbet af de næste år vil der mangle 40.000 i ældreplejen.
Kort sagt: Hvis ikke, vi får overbevist velfærdens helte om at komme tilbage og give vores offentlige sektor en chance til, er hele velfærdssamfundets fremtid på spil.
Derfor, kære Mette Frederiksen:
Jeg stod her på samme dato sidste år og talte om ligeløn. Og næsten intet er sket siden. Selvom tusinder har strejket og råbt op, har du ikke lyttet, men lukket både ører og øjne for problemerne.
Det er ikke godt nok. Giv håndslag på, at du vil handle. Ellers svigter du den arv, dit parti og første maj bygger på. Ellers gambler du med fremtidens velfærd.
På Christiansborg har man snakket påfaldende meget om dyr, de sidste år. Virkelige dyr som ulvene i Vestjylland, vandsalamanderen på Amager fælled og de stakkels, stakkels corona-mink. Om politiske vagthunde og store dyr på savannen.
Men selvom vi har forbudt cirkus-dyrene, slås de stadig i blå blok om, hvem der er den store hanelefant i manegen.
Elefanten er et dyr, der virker, sød, sjov og social – og lokker folk til sig med skægge tricks og runde varme øjne.
Men tag ikke fejl. Elefanter er faktisk blandt de farligste dyr i verden.
Ellemann og Pape taler om velfærden i bløde, rare og venlige vendinger. Men ved I hvad. De er ikke velfærdens, de fattigstes eller arbejdernes ven.
De er lodret imod arne-pensionen, de vil privatisere store dele af vores velfærd. Og de vil begge ikke stemme for, at der skal følge flere penge med til velfærden, når der kommer flere børn og ældre.
Kære venner. Tag ikke fejl. Elefanterne Pape og Ellemann virker lune og rare. Men hvis I har vores velfærd kær – så har jeg et rigtig godt råd. Hold jer langt væk fra blå bloks cirkus.
Kære venner. Tag ikke fejl. Pape og Ellemann virker lune og rare. Men hvis I har vores velfærd kær – så har jeg et rigtig godt råd. Hold jer langt væk fra blå bloks cirkus.
Lige nu ryger priserne i vejret med lynets hast. Mælk, æg, brød, kaffe og energipriser. Det gør ondt.
Tænk, at der lever mennesker i vores land, der nærmest må vælge mellem mad på bordet og deres medicin. Det er ikke til at holde ud.
Men det synes Cepos åbenbart. Ved I hvad deres cheføkonom udtalte, efter han var blevet konfronteret med beretninger om en fattig pensionist, der hev apparater ud af stikkontakter og for det meste måtte spise risengrød for at spare penge?
Han sagde:
”Jeg håber, at noget af det, der kan komme ud af denne krise er, at vi allesammen lærer noget om sparsommelighed. At det er nyttigt at have en vis opsparing til uforudsete situationer.\"
Helt ærligt: Risengrød er aldrig noget, man bør være tvunget til at spise, men bør være noget, man glæder sig til at spise til jul. Eller hvis man elsker det som Bertel Haarder.
Mage til blind arrogance skal man altså lede længe efter.
Det siger meget om et samfund, hvordan man behandler de dårligst stillede. Derfor er det tiden til at hjælpe dem, der har mindst.
Nu har regeringen muligheden for at vise, at det gør en forskel, når vi har et rødt flertal. Grib nu den chance.
Inden jeg runder af, bliver jeg nødt til at tale om den grønne omstilling.
I årevis er vi i Enhedslisten blevet kaldt klimatosser og økohippier.
Det har været lidt hårdt at gå rundt i omkring 30 år og være utrendy, så det er da dejligt, at de andre i det mindste nu forsøger at efterligne os. At blå partier endelig tager grønne slips på, og selv statsministeren kalder sig lige så grøn som rød.
Grøn omstilling og velfærd er nemlig ikke hinandens modsætninger, men hinandens forudsætninger. Det som vi, og fremtidige generationer skal leve af.
Og velfærdskamp handler om jobs. Grønne jobs. Fremtidens jobs.
De seneste grønne udspil fra regeringen er skridt på vejen – men de er som skridt på et løbebånd. Vi kommer næsten ingen vegne. Det er ikke godt nok.
Og i stedet for at bruge danske lønmodtagere og arbejdspladser som undskyldning for klimahandling, skal vi så ikke lave en rød-grøn pagt.
Hæve CO2-afgifterne, men også bruge nogle af de penge, der kommer ind, på medarbejderne. Så ingen kommer til at mangle et job pga. den grønne omstilling – men bliver omskolet til at varetage et nyt eller grønnere.
Det bør vi gøre sammen. Så vi sikrer jobs, hurtig grøn omstilling – og samtidig bliver uafhængig af kul, olie og gas fra verdens diktatur- og slyngelstater.
Vi lever i urolige tider.
Med krig, pandemi, velfærdskrise og buldrende klimaforandringer. Løsningerne er ikke status quo, men handling.
Heldigvis er dagen i dag et symbol for, at det før er lykkedes os at flytte vores samfund i en bedre retning.
Det bliver ikke nemt. Men vi har gjort det før, og vi kan gøre det igen. Hvis vi gør det sammen.
Rigtig god 1. maj." 6569
"18" "https://www.dansketaler.dk/tale/anja-c-jensens-1-maj-tale-2022" "Kære alle sammen!
Kære kampfæller!
Der er uger og måneder, 
hvor vi nærmest glemmer, hvad vi har lavet
fordi vi bare lever. 
Fordi vi får lov til bare at være.
Leger med ungerne.
Kysser kæresten. 
Går på arbejde. 
Længes efter weekend.
Og så er der dage, 
hvor det føles som om hele verdenshistorien 
vil trænge sig ind i hvert eneste lille sekund.
Og mens vi ser det ske, forstår vi, 
at vi aldrig bliver de samme igen.
at et lille mærke fra den dag, 
for evigt har skåret sig ind i vores hjerte.
Siden vi stod her i Fælledparken sidst, 
har der særligt været to af den slags dage for mig.
Sådan havde jeg det d. 11. marts,
da corona lukkede landet ned.
Sådan havde jeg det d. 24. februar, 
da russiske kampvogne krydsede grænsen til Ukraine.
Og jeg er bange for, at det sidste mærke ikke er sat endnu.
For corona og urolighederne har ændret os. 
Og vores samfund.
Det gør krise og krig.
Og det gør det stadig.
Det gør forsyningspolitik til forsvarspolitik.
Det skifter den grønne omstillings nuance 
fra håbets lysegrønne 
til kampuniformens armygrønne.
Det presser vores velfærd, vores hverdagsliv og vores danske model.
Men det tænder også en ild af styrke og sammenhold i os.
En solidaritet, der går på tværs af generationer og grænser.
Der viser, at arbejdshænder ikke ryster,
når hele livet og arbejdslivet forandres fra den ene dag til den anden.
Der står vi skulder ved skulder!
Jeg hedder Anja. 
Og min vej til fagbevægelsens fornemste talerstol 
er båret af 225.000 mænd og kvinder, 
der hver dag står op og passer deres arbejde. 
Eller ønsker, at de kunne.
Der forstår, at vi står stærkere, 
når vi står sammen.
Og lige netop i dag er måske ikke verdenshistorisk.
Men for mig er den historisk.
Fordi det er første gang 
– i hvert fald i nyere tid -
at en formand for HK 
- Danmarks næststørste fagforening – 
står her på scenen i Fælledparken på 1. maj.
Og venner. Her hører vi til. Sammen med jer.
For det er nu vi skal forme og forny bevægelsen SAMMEN
For vi har alt for længe spist veltilfredst 
(og måske endda en smule selvtilfredst?)
af den søde nedfaldsfrugt af tidligere tiders kampe og konflikter.
8 timers arbejde, 8 timers fritid, 8 timers hvile
Ferie. Barsel. Pension.
Kæmpe, vigtige sejre.
Men kære venner, vi har en vigtig opgave, 
som vi ikke kan vige fra. 
En fælles opgave, som vi skal lykkes med. 
For vi har lukket øjnene for de vigende medlemstal 
Forsøgt at forklare det med samfundsstrukturer  
eller en ungdomsgeneration, der kun tænker på sig selv  
eller at vi skulle have sejret os selv ihjel
De sidste to ting kan jeg blankt afvise
De unge generationer er blandt de mest fællesskabsorienterede
og rygterne om fagbevægelsens snarlige død er stærkt overdrevne.
Og vist mest af alt holdt i live af et 
tindrende håb hos højrefløjen og dens tænketanke. 
Men vi er nødt til at være modige og ærlige i kampen for os selv.
For den rigtige fagbevægelses største udfordring
er i dag ikke de gule kopivarer.
Den største udfordring er ingenting.
Det er de alt for mange, 
der vælger slet ikke at være medlem af en fagforening.
Min mor var tillidskvinde på Carlsberg. 
Hun uddelte krammere til de nedtrykte – og de forslåede 
og tog de faglige kampe for kollegerne.
Hun tog mig med til møder og demonstration efter demonstration, 
allerede da jeg sad i klapvogn med tophue og snotnæse.
Og sammen med min far, der også var bryggeriarbejder, 
lærte de mig, 
at fagbevægelse både er en pligt og et fællesskab, 
der aldrig må lade den enkelte i stikken. 
At man kun ændrer verden, 
hvis man bruger sine handlinger 
til at kæmpe for sine holdninger.
Og det er på samme vis, at vi skal sikre vores fælles fremtid, 
så også vores børn kan træde ind 
på et velorganiseret og demokratisk arbejdsmarked, 
der ikke blot er bestemt af, 
hvem der vil sælge sin arbejdskraft billigt nok.
Det går altså ikke, at vi lukker os inde i vores eget lille ekkokammer  
og bekræfter hinanden i, hvor gode og rigtige vi er.  
Og hvor god og rigtig fagbevægelsen er. 
For fortællingen om, hvad vi kan,  
når vi står sammen, fortæller ikke sig selv. 
Der er ikke et fag i folkeskolen,  
der hedder ’den danske model’.  
Og således, venner, er det vores fælles ansvar og opgave, at få sikret, 
at vores børn, vores teenagere, vores venner og alle vores kolleger, 
at de ved hvilken betydning og virkning det har, 
når vi står sammen. 
Når mange ranker ryggen samtidig. 
At alt, hvad vi har, har vi kæmpet os til.
At vi kan miste det igen.
Vi KAN ikke forme fremtidens stærke fagbevægelse, 
hvis vi ikke først er nutidens.
For den danske model 
har vist sit værd mange gange. 
Ikke mindst under corona,
hvor den ene trepartsaftale efter den anden
har holdt hånden under økonomien, væksten og arbejdspladserne.
Hvor VI – alle os her i dag – holdt hånden under virksomhederne.
Problemet er, at den danske model ikke altid
tager højde for arbejdsgivernes kollektive korttidshukommelse
De er nemlig hurtige nok til at kræve penge og hjælpepakker, 
når krisen rammer dem.
Men når inflationen gør det svært for helt almindelige familier
så bliver der pludselig talt om mådehold i lønforhandlingerne 
og understreget, at det ikke kan være virksomhedernes ’problem’
om medarbejderne kan leve af lønnen eller ej.
Og jeg vil gerne sige TAK til de politikere, 
der kan se så langt ud over egen næsetip, 
at de tænker i hjælp til husholdningerne. 
I støtte til de lavestlønnede familier. Til pensionisterne.
Men ved I hvad?
Det ER også arbejdsgivernes forbandede problem,
om deres medarbejdere kan købe pasta, mælk og mel!
Det er for mig en helt grundlæggende del af vores samfundskontrakt: 
At vi arbejder indenfor de rammer, 
som vi har aftalt, 
og at vi lønnes ordentligt for det – en løn, der også udvikler sig.
Og hvis jeg skal lytte til bare én mand mere, 
i et dyrt, mørkt jakkesæt og en nystrøget skjorte, fortælle,  
at vi som lønmodtagere er for grådige 
at vi kommer til at skabe en inflationsspiral, 
hvis virksomhederne skal finde lidt flere penge til løn 
så starter revolutionen altså mandag!
Så her til sidst vil jeg give et helt ’gratis’ råd til arbejdsgiverne:
I kan tage pengene fra de vældige overskud, 
som vækst og højkonjunkturer 
– som jeres medarbejdere! –
har sikret jer gennem de seneste år!
For fællesskabet er vigtigere end nogensinde. 
Og det kommer til at 
blive sat alvorligt på prøve i den kommende tid.
Men i mørket af krigen i Ukraine,
når frustrationen trænger sig på,
så lad os rette vores indignation de rigtige steder hen
og bruge det til at få flere med os
at lade solidariteten brænde
for sammen er vi stærkere! 
Tusind tak for ordet – og glædelig 1. maj!" 6583
"19" "https://www.dansketaler.dk/tale/lizette-risgaards-1-maj-tale" "Kære venner,
Jeg kan næsten ikke beskrive, hvor meget jeg har glædet mig til – for første gang i tre år!!! – at vi igen kan samles og markere vores fælles festdag og kampdag. Vores allesammens 1. maj.
Vi kan her i Danmark mødes uden bekymringer, fordi vi endelig har lagt coronaen bag os.
Men her til 1. maj, der samles vi desværre i skyggen af krig, som til vores store chok og sorg er vendt tilbage til Europa.
Ruslands modbydelige aggression overfor et fredeligt sindet Ukraine har ramt os alle meget hårdt.
Vi bliver – naturligt nok – fyldt af vrede og af vantro over de billeder, som vi ser, og de beretninger, som vi hører.
Vi føler med de uskyldige mennesker i Ukraine, som er blevet brutalt overfaldet af deres nabo under ledelse af en vanvittig diktator.
Putin tror, at han er en stor mand. Men jeg skal sige jer, hvad Putin han er: En fej og ussel kujon!!!……..
I en usikker verden, dér skal vi rykke tættere sammen. Alle os, som deler de værdier, som ham der idioten ovre østpå, han vil træde under fode…:
Frihed. Demokrati. Retfærdighed. Retten til at være den man er – og kæmpe for det man tror på.
Vi må konstatere, at verden er et mere usikkert sted, end vi troede. Og det påvirker os alle – også lønmodtagerne i Danmark.
For millioner af ukrainerne er på flugt fra krigen i deres hjemland, og tusindvis er på vej til Danmark og ud på det danske arbejdsmarked.
I Danmark har Folketingets partier og arbejdsmarkedets parter givet hinanden hånden og sagt: Vi vil ikke vende ukrainerne ryggen!!
Det var rigtigt – og det var vigtigt!
Men…
… vi står også overfor en kæmpe udfordring for vores samfund – og ikke mindst for vores arbejdsmarked.
For Danmark gør klar til at ta’ imod 100.000 ukrainske flygtninge – måske mere.
De mennesker er i en ekstrem udsat situation.
Det er kvinder og børn, som er flygtet over hals og hoved uden at vide, hvornår de kan vende tilbage. De kender ikke sproget – og de ved ikke, hvordan vi gør tingene her i Danmark.
Jeg vil ikke lyve for jer:
Jeg er oprigtig bekymret for, om der er kyniske arbejdsgivere derude, som ka’ finde på at udnytte de her sårbare mennesker.
Det så vi desværre allerede inden krigen brød ud: Historier om ukrainske medarbejdere, der blev tvunget til at betale store dele af deres løn tilbage til landmanden.
Eller blev indlogeret under kummerlige forhold i gamle stalde…!
Lad mig sige én ting til jer:
Vi vil ikke acceptere udnyttelse af sårbare ukrainske flygtninge!…
… Og vi vil ikke acceptere, at situationen bli’r misbrugt til at åbne en ladeport for løntrykkeri og dårlige arbejdsforhold for lønmodtagerne på det danske arbejdsmarked! 
Vi har nemlig et problem, som vi bli’r nødt til at tale om. 
Vi har et problem med dét, som jeg kalder ”sorte huller” på vores arbejdsmarked.
”Sorte huller”, hvor grumme og fuldstændig uacceptable arbejdsvilkår, som vi troede hørte fortiden til, pludselig dukker op igen.
Vi har alle hørt historierne.
Historier om mennesker, som må bruge tomme kasser som toilet for at nå deres ruter til udbringning af dagligvarer på vores dørtrin…
Som sætter liv og lemmer på spil ved at klatre op i meterhøje reoler for at fange vores yndlingsyoghurt eller en pakke bleer – før tiden løber ud, og de bliver trukket i løn…
…Historier om mennesker, som cykler land og rige rundt med lune pizzaer til folk hjemme i sofaen – uden at ha’ de mest fundamentale rettigheder på plads.
Historier om store virksomheder, som sender den ene arbejdsløse efter den anden gennem møllen af virksomhedspraktik og løntilskud – uden nogensinde at ku’ drømme om at ansætte nogen af dem på almindelige vilkår!
Og…
… historier om topsmarte michelin-restauranter i København, hvor unge kokkeelever tvinges til at arbejde i døgndrift og udsættes for systematisk chikane – og endda vold!
Ja – for nogle arbejdsgivere fejler fantasien ikke noget – ikke når det kommer til at spare penge på at udnytte de mest udsatte på vores arbejdsmarked! 
Nuvel – de fleste arbejdsgivere behandler deres ansatte ordentligt – heldigvis. Men der er fortsat alt for mange steder, hvor det ikke er tilfældet.
Og ved I hvad?
Vi ka’ brandsparkeme ik’ være det bekendt!
Det er på tiden, at vi sætter foden ned mod misbrug og ulovlig udnyttelse.
Derfor siger vi i dag: Nok er nok!
De brodne kar har for let spil. Vi SKAL have en stærkere kontrol med fup og svindel.
Regeringen BØR undersøge mulighederne for en samlet stærk myndighed, hvor Arbejdstilsynet, Skattestyrelsen og politiet arbejder tæt sammen for at efterforske og forhindre fup og svindel.
For vi vil ikke finde os i, at de sorte huller vokser.
Og så lad mig sige til de arbejdsgivere, som er SÅ fokuserede på at få mere udenlandsk arbejdskraft, at de helt glemmer de ledige i Danmark:
Inviter dem dog indenfor!
Giv en chance til alle dem, som gerne vil bidrage.
… Og: Sørg nu for at tilbyde ordentlige arbejdsvilkår! Det er ik’ for meget at forlange, at det skal være trygt at gå på arbejde i Danmark!!
***
Fordi, kære venner: Det er netop fordi, at vi er trygge og ikke har for store forskelle, at Danmark er blevet et rigt land.
En stærk offentlig sektor skaber gode rammer for vækst og velstand i den private sektor.
Vi kan passe vores arbejde – fordi andre passer godt på vores børn, ældre og syge.
Vi investerer i uddannelse og opkvalificering, så vi generation for generation kan blive klogere og dygtigere.
Når vi ser på fremtidens arbejdsmarked, så er det helt givet, at de færreste kommer til at lave det samme hele arbejdslivet igennem.
Nogen fordi kroppen siger fra… andre fordi job forsvinder, og nye opstår.
Derfor skal uddannelse ikke længere være noget, vi får tilbudt én gang – når vi er unge – og så aldrig igen.
Det går ikke længere nu, hvor de unge skal arbejde til de er mere end 70!
Vi skal løbende kunne lære nyt.
Vi skal kunne skifte spor, måske flere gange i løbet af arbejdslivet.
Vi skal have en ny ret til livslang læring.
Det er også en vigtig kamp for os i arbejderbevægelsen.
Og kære venner, der bli’r nok at kæmpe for. Vi har meget vi skal nå endnu. Og vi må igen og igen forsvare de sejre, som vi vinder sammen.
Ja, ta’ nu fx d’herrer… Søren Pape og Jakob Ellemann.
Dem kender I vel…?
Jeg vil gerne sige én ting til dem… og det er tak ?
TAK fordi I har meldt så klart ud, at I er garanti for en afskaffelse af retten til tidlig pension for de mennesker, som har været længst på arbejdsmarkedet.
Og TAK fordi I ikke lægger skjul på, at I ønsker at tilbagerulle den eneste forbedring af dagpengene i 30 stive år – nemlig en forhøjelse af dagpengene i de første tre måneder.
Tak for ærligheden, d’herrer!
Jeg håber, at danskerne vil huske det, når vi skal til stemmeurnerne indenfor det næste års tid.
I fagbevægelsen husker vi…
Og jeg kan love jer, at vi vil lægge alle vores kræfter i for at forsvare retten til tidlig pension – og de styrkede dagpenge – og kæmpe for nye rettigheder til lønmodtagerne, så flere kan lære nyt og skifte spor gennem hele arbejdslivet.
Kære venner. Vi skal som fællesskab sætte hårdere ind mod brud på vores fælles regler – og mod skodjob med uhyrlige arbejdsforhold, som hører fortiden til.
For uanset om du hedder Anders eller Anne – eller Aisha eller Ahmed – eller Vladimir eller Vanya – så skal det være trygt at gå på arbejde for alle i Danmark!
Rigtig god 1. maj!" 7241
"20" "https://www.dansketaler.dk/tale/grete-christensens-1-maj-tale-2022" "Kære alle sammen
Hvor er det fantastisk at stå her. Vi markerer 150-året for den danske fagbevægelse. 
Tillykke til alle os, der er del af det stærke, unikke fællesskab. 
Og hvilken historie vi står på. Vi er kommet utrolig langt. 
Vi har et samfund, som mange ude i verden kigger misundeligt på. Rygraden er vores ubrydelige fællesskab. Et fællesskab hvis fundament blev lagt af generationerne før os og kun er styrket gennem årene. 
Men vi er ikke i mål. Det stærke velfærdssamfund, vi bryster os af, er ved at slå sprækker. Vi ser det nu – i vi sygeplejerskers verden – på sygehusene og ude i hjemmene hos de ældre borgere. 
Vores velfærdssamfund slår sprækker, fordi politikerne og arbejdsgiverne har forsømt de medarbejdere, der står i første række.
Mange har gennem årene talt som om, at det at være offentligt ansat var behæftet med utrolig mange fordele. 
Vi har overenskomster på feltet, men på særlig ét felt har vi ikke sejret. 
Vores samfund bygger på et skævt fundament. Der er ikke lige løn for lige arbejde.
De kvindedominerede fag – hvor man i dag lige så godt kan hedde Rasmus som Pernille – får lavere løn for samme arbejde. 
Ligeløn betyder samme løn for arbejde af samme værdi. 
Men hvorfor er det, at…
pædagogen, der passer dine børn, 
bioanalytikeren, der har analyseret din corona-prøve, 
sygeplejersken, der er ved din side, når du er på hospitalet, 
systematisk skal underbetales?
Underbetales i forhold til, hvis de havde valgt at uddanne sig i et såkaldt ”mandefag”?
Er det okay? 
Nej. Vel er det ej. Vi vil i 2022 ikke længere acceptere et samfund, hvor velfærdsfagenes medarbejdere underbetales. 
Det er jeres mødre, søstre, koner eller kærester der ikke får en løn, der svarer til værdien af det arbejde, de udfører. 
Det er jeres døtre, der i fremtiden skal se frem til et liv med markant lavere livsindkomst.
Og det er også jeres sønner, hvis de skulle følge deres interesse og få en karriere inden for fx sygeplejefaget. Et fantastisk fag – hvis I spørger mig. 
En analyse, som organisationen Oxfam Ibis har lavet til at markere dagen i dag, viser, at det i runde tal koster 2 mio. kr. – efter skat – at vælge et kvindefag frem for et mandefag. 
2 mio. kr.! 
Er det virkelig en ulighed, vi vil acceptere? 
Målet er et mere lige - og ligeværdigt - samfund. Det er det mål, vi som fagbevægelse sammen har arbejdet hen imod i 150 år. 
Vi har i fagbevægelse stået sammen i kampen om at bekæmpe ulighed og urimelige arbejdsvilkår. Det har skabt nogle fantastiske resultater i form af et stærkt og solidarisk velfærdssamfund.
Men kampen er langt fra slut. Den slutter aldrig helt. Vi skal som fællesskab altid stå sammen om at hjælpe dem, der har det svært, og løfte i flok mod et mere retfærdigt samfund. 
Uligheden findes stadig. Den er virkelighed.  
Ét af dens ansigter er din mor, din søster, din datter. Og de mange andre – også Peter, Rasmus og Mehmet – i jobs, der tilbage i historien fik stemplet ’kvindefag’.  
Hvis målet om et mere lige samfund skal nås, står kampen i høj grad om ligestilling mellem kønnene. 
Et ligestillet samfund betaler mænd og kvinder det samme for arbejde af samme værdi. 
Og det gælder også på tværs af fag, som for 50 eller 100 år siden blev stemplet med et køn. Stemplet er tilsyneladende ikke til at ryste af sig. 
LIGE-løn. Det burde egentlig være simpelt. 
Kampen for ligeløn er ikke ny. Den handler heller ikke om kun om sygeplejersker. Den handler om alle kvinder. Den handler om, hvilken værdi vi tilskriver kvinders arbejde. 
Og de mænd, som har været modige at vælge et velfærdsfag. Selvom samfundet fortæller dem, at det ikke giver høj status. 
I har nok hørt om, at sygeplejersker og andre offentlige faggrupper med mange kvinder blev placeret i et skævt lønhierarki med Tjenestemandsreformen i 1969.
Men Tjenestemandsreformen videreførte i store træk et lønhierarki, som kan føres helt tilbage til Tjenestemandsloven i 1919. 
På det tidspunkt måtte sygeplejersker ikke være gift, og de havde pligt til at spise og bo på hospitalet. 
I dag lyder et ægteskabsforbud og kost- og boligtvang heldigvis helt forældet. 
Det er en kamp, som vi – ligesom så mange andre kampe – har vundet med vores stærke fællesskab. 
Velfærdsfagene – jordemoder, sygeplejerske, pædagog, social- og sundhedsassistenter og -hjælpere – er født ud af hjemmene. Af lokalsamfundene.   
Omsorgsarbejde var historisk ulønnet. Det forventedes af kvinder, at de tog sig af børn, syge og ældre. 
Markedet satte ikke værdi på kvindernes arbejde. Og da det gjorde – altså politikerne med Tjenestemandsreformen – var det ud for en logik, vi i dag vil kalde absurd. 
Lommepenge til husmoren. Afmålt levebrød til den ugifte ungmø. 
Men hvis nogen ringer til sygeplejerskerne og beder dem om at besvare ’kaldet’, så tager de ikke længere telefonen. 
Jeg synes, det er på tide, at vi fjerner de forældede lønstrukturer én gang for alle. 
Vi skal have et opgør. Et opgør mod den måde vi værdisætter arbejde på i vores samfund. 
Min drøm er, at vi kan lægge forskelsbehandlingen bag os. At et fags oprindelig køn ikke skal have betydning for lønnen. 
Jeg har lyst til at spørge politikerne, om de tager det alvorligt?
Vil de have et samfund, hvor der ikke er nogen til at tage sig af de syge, børnene og de ældre?
Vil de have et samfund med systematisk skævhed mellem ”kvinde-” og ”mandefag”?
Uanset hvor mange andre vigtige sager, der er i vores samfund - og her tænker jeg med internationalt blik særligt på krigen i Ukraine. 
Det berører mig dybt som sygeplejerske at se, hvordan mennesker lider og drives på flugt. 
Uanset, må vi ikke styre bort fra den urimelige lønfastsættelse af kvindedominerede jobs.
Vi mister simpelthen dem som skal tage sig af andre, og det er ødelæggende for os alle…
Kvinder er en lige del af arbejdsmarkedet, men stilles ikke lige i forhold til lønnen. 
Det er og bliver et politisk ansvar. 
Det er en lang og hård kamp. Sygeplejerskerne har kæmpet den i snart 100 år.
Vi er oppe mod stærke kræfter. Dem som ikke vil betale velfærdsmedarbejderne det, de er værd. Dem som holder fast i et forældet, ulige samfund.
Heldigvis står vi ikke alene. Jeg vil gerne dele anerkendelsen med alle de andre faggrupper, som kæmper for et opgør med uligeløn. 
Men jeg – og alle dem som er ansat i velfærdsfagene – har brug for jeres hjælp.
Vil I stå sammen med os i kampen for en retfærdig løn? 
Stå sammen med os om, at vores samfund skal bygge på lighed og ligeværd? 
Til jer unge derude vil jeg sige: Jeg har set hvilke kræfter og fantastisk gejst I har lagt bag opgøret med #MeToo. 
Ingen skal uønsket have en hånd på låret. Sex uden samtykke. 
Hvor er det bare sejt, det I har opnået. 
Min appel til jer er, at I tager den kampgejst med jer til også at bakke op om kampen for ligeløn. Sagen er den samme. Nej til mindreværd. Nej til diskrimination. 
Det er vores alles kamp. Fagbevægelsen. Kvinder. Os der ønsker et lige samfund.
Skal vi stå sammen?
Vil I være med?
Tak for tiden. Rigtig god 1. maj. God kamp!" 6963
"21" "https://www.dansketaler.dk/tale/morten-messerschmidts-1-maj-tale-2022" "Tak fordi Frit Forum har inviteret mig i dag, Den første Maj. Jeg kastede alt andet til side ved udsigten til at kunne tale til en ungdomsforening, som i festskriftet fra dens 15 års jubilæum i 1959 omtalte sig selv som ”arbejderbevægelsens åndsarbejdere”. 
Samtidig finder jeg det helt naturligt at være her – eftersom jeg er i familie med Thorvald Stauning. 
Jeg har ofte tænkt på, hvorfra min instinktive sympati for hårdtarbejdende mennesker og samfundets nødstedte stammer fra. Og det faldt på plads for mig i oktober 2017, da jeg fik oplyst, at slægtsforsker Helle Johanne Landberg under sin jagt på Thorvald Staunings ophav var stødt på min ringe person. Det viser sig, at  Staunings oldefar, Cord Nielsen Stauning, en slagtermester på Vesterbro, var min tipoldefar i fjerde potens, som det hedder. 
___________________________________
Nogle af de mest markante figurer i den socialdemokratiske bevægelse begyndte deres løbebane i studenterforeningen Frit Forum. 
Frit Forums første formand var Erhard Jacobsen, senere karismatisk borgmester i Gladsaxe, pragmatisk forsvarer af parcelhus- og bilejerne – og manden, som bragte Anker Jørgensens regering til fald i 1973, fordi hans egen bil ikke kunne starte. 
Svend Auken, Mogens Lykketoft og Poul Nyrup Rasmussen har også beklædt formandsposter i Frit Forum. 
Og så var der Mogens Camre. Hans karriere som politiker led et mindre tilbageslag, da han blev taget med en pistol med tilhørende ammunition i Københavns Lufthavn i 1972. Hans hensigt var dog ikke at kapre et fly, men alligevel blev hans parlamentariske immunitet ophævet, og han fik en bøde på 1.000 kroner. Mogens Camres karriere fik dog senere et mægtigt opsving: det skete, da han i 1999 forlod Socialdemokratiet og blev valgt ind i Europaparlamentet for Dansk Folkeparti. 
______________________________________
Man kalder dagen i dag for ”Arbejderbevægelsens internationale kampdag”. 
Det lyder militant: kampdag. Og jeres sange er da også dramatiske: ”Brødre lad våbnene lyne”, og ”hærdes i kampen mod krybet” og ”bliver som klinger af stål”. Eller ”Knyt den bevæbnede næve,” og den slags. 
Selv foretrækker jeg den fordragelige tone i Oskar Hansens ”Danmark for Folket”, også selv om den indeholder ordene ”Plads for dem alle, plads for alle, der vil!”, som desværre nemt kan misforståes og ikke mindst misbruges f.eks. af regeringens støttepartier.
___________________________________________ 
Den dramatiske tone i jeres sange står i stærk kontrast til den kendsgerning, at de socialdemokratiske partier i Europa gennem historien faktisk har været en stabiliserende kraft for mådehold og besindighed, for reformer og kompromis’er. Ikke for farlige utopier, revolution og anarki.
(Det har en af Frit Forums store skikkelser i øvrigt lavet en sang om, som vi spiller efter min lille tale. )
De socialdemokratiske partier i Nordeuropa optrådte som regel også resolut og håndfast i mellem- og efterkrigstiden, når demokratiet skulle forsvares imod Moskva-kommunisterne; Enhedslistens åndelige forfædre. 
___________________________________________
Da jerntæppet gik ned og delte Europa, og Stalin og kommunistpartierne kvalte demokrati og frihed i fødslen i det ene land efter det andet, var de danske socialdemokrater under Hans Hedtoft og H.C. Hansen ikke [i] tvivl om, at det frie Europa havde brug for en alliance med USA og amerikanske kernevåben og tropper på europæisk jord.  
Socialdemokratiet oprettede endda sin egen efterretningstjeneste, nemlig Arbejderbevægelsens Informations Central, AIC, som fra 1944 til 1973 holdt et vågent øje med kommunisterne og deres indflydelse i Danmark og delte sine oplysninger med den amerikanske efterretningstjeneste, CIA. 
Se, det var et nødvendigt stykke arbejde, som ingen socialdemokrat har nogen grund til at skamme sig over i dag – tværtimod. For vi skal huske på, at det var i en tid, hvor Den røde Hærs kampvogne tromlede hen over de besatte folkeslag i Østeuropa, og hvor Gulag Øhavet blev fyldt med slavearbejdere. Og at kommunisterne, deres fredsretorik til trods, var Sovjetunionens trofaste trojanske hest i Danmark. 
Men, men: Der skulle kun gå tre årtier fra besættelsens afslutning, så var det, som om al den sunde, socialdemokratiske, koldkrigeriske og antikommunistiske beslutsomhed var glemt. 
_________________________________________
Beruset af velfærdsstatens fremmarch, kunne Socialdemokratiet ikke holde stand imod den omsiggribende krævementalitet og forkælelse, imod det moralske og strukturelle forfald på universiteterne, imod de røde lejesvendes indmarch i statens og magtens kontorer – og ikke mindst i Danmarks Radio. 
(I forbifarten: Havde I været lidt mere modstandsdygtige dengang, kunne I have forhindret, at Rasmus Stoklund bliver ringet op klokken seks om morgenen af P1 Morgen for igen-igen at blive præsenteret for en rapport, som kritiserer Danmarks hjerteløse politik over for flygtninge. Jeg skal dog indrømme, at der er ikke mange socialdemokrater som Rasmus Stoklund, der kan sætte uvidende og flabede journalister på plads. Men vi tager indvandringen ved en anden lejlighed…)
I har jo sans for historien i Frit Forum, så jeg vil tale om en skelsættende periode i Socialdemokratiets nyere historie. En periode med danske forbehold – over for det nordatlantiske sammenhold i NATO. 
Jeg vil tale om fodnotepolitikken. 
____________________________________
Alle unge socialdemokrater bør kende til – ja, de bør nærmest hjernevaskes med viden om fodnotepolitikken. 
For det kan måske vaccinere dem imod en anden gang at falde på knæ for de farlige modeluner, som den politiske elite, meningsdannerne, eksperterne, journalisterne, de intellektuelle, så nemt falder for. Identitets-politikken, f.eks. 
Jeg taler om den tid, hvor Ritt Bjerregaard, Svend Auken, Lasse Budtz, Mogens Lykketoft, Jytte Hilden, Helle Degn og Poul Nelson under en hæderlig, men også eftergivende og naiv Anker Jørgensen, trak partiet i en pacifistisk og anti-vestlig retning.   
___________________________________
Der har i øvrigt været en del nysgerrighed om mit parti i denne tid: om arbejdsklimaet på Christiansborg. Der cirkulerer rygter – absolut grundløse, kan jeg i dag oplyse – om gnidninger, skærmydsler, robuste omgangsformer og til tider højrøstede meningsudvekslinger.  
Men et lille kig bagud i historien vil vise, at 80’ernes tone i Socialdemokratiet dengang var temmelig skarp. 
I Dansk Metalarbejderforbund blev Ritt Bjerregaard i almindelighed kaldt for ”giftsnogen”. Den har vi endnu ikke hørt i Dansk Folkeparti. 
 Men Ritt Bjerregaard huggede lynsnart igen og fæstnede betegnelsen ”kustoder” på de socialdemokrater, som forsøgte at værne om partiets traditionelle binding til den vestlige verden. 
______________________________________
De danske socialdemokrater i opposition i 80’erne gjorde alt, hvad de kunne for at spænde ben for den såkaldte ”dobbeltbeslutning”. Den gik ud på, at hvis ikke Sovjetunionen reducerede sin overmagt i mellemdistanceraketter, så ville NATO matche styrkeforholdet ved at opstille nye raketter i Vesteuropa. 
Men ”det alternative flertal” belastede Schlüter-regeringen med en strøm af dagsordener, såkaldte ”fodnoter”, som Socialdemokratiet, De Radikale, Socialistisk Folkeparti og Venstresocialisterne pålagde en tænderskærende udenrigsminister Uffe Ellemann-Jensen at fremlægge i NATO. 
Det Alternative Flertal trak Danmarks økonomiske støtte til NATO’s oprustning og modernisering af sin atomslagstyrke; det forlangte mere eftergivenhed over for Sovjetunionen i forhandlingerne. Det frabad sig raketter på dansk jord. Det udråbte Norden som Atomvåbenfri zone. Det tvang regeringen til at modsætte sig det anti-raket-forsvarssystem, som Ronald Reagan, – meget visionært i øvrigt – foreslog. De sendte delegationer til Moskva. Og de udråbte Østersøen som ”Fredens Hav”.
 Men Det alternative Flertal fik heldigvis en velfortjent øretæve i valget i 1988, efter at det havde forlangt, at amerikanske og britiske flådefartøjer kun måtte anløbe danske havne, hvis de erklærede ikke at have kernevåben ombord. 
Det dominerende budskab, ikke mindst i Danmarks Radio, var, at Ronald Reagan og USA var den virkelige trussel imod freden og en fælleseuropæisk forståelse med Warszawapagten.
_____________________________________
Thomas Nielsen, formand for LO, gennemskuede som en af de få, at fredsbevægelsen var skalkeskjul for Danmarks Kommunistiske Parti, den sande Femte Kolonne i vores land; STASI-styrede landsforrædere, som med skræmmende effektivitet mobiliserede en flok af hovedløse og nyttige idioter langt uden for venstrefløjens rækker. 
Og så var der Robert Pedersen, tidligere modstandsmand og overbevist om, at Sovjetunionen var det onde imperium, som truede den frie verden, hvor arbejderbevægelsen ad fredelig vej havde opnået så store fremskridt for menigmand. 
Robert Pedersen var det ensomme medlem af den socialdemokratiske folketingsgruppe, den modige ener, som konsekvent stod fast og afviste at danse efter den såkaldte ”fredsbevægelses” og Ritt Bjerregaards og Lasse Budtz’ pibe. 
Han kaldte ikke Ronald Reagan for ”en gal hund”, som Anker Jørgensen gjorde, eller for ”en skydegal cowboy”, som Svend Auken gjorde. Han sammenlignede ikke USA med en ”kræftbyld”, som Kjeld Olesen gjorde i hyggesamtaler med den sovjetiske ambassadør. Han rejste ikke til Moska sammen med Lasse Budtz for at fedte for Kreml om at få ”Østersøen som Fredens Hav.” 
Robert Pedersen tog heller ikke på ferie i Cuba, som Mogens Lykketoft og Jytte Hilden, der bagefter kærligt betegnede Castros kommunistiske diktatur og ludfattige mangelsamfund som - ”samba-socialisme”.  
Robert Pedersen var et mandfolk – hvis jeg må ha’ lov at bruge det udtryk – som burde være forbillede for alle unge socialdemokrater i dag.
________________________
1980’ernes 23 fodnoter var Det Alternative Flertals forbehold over for NATO.  
Den 1. juni skal vi til folkeafstemning om en anden slags forbehold , nemlig forsvarsforbeholdet: Danmarks forbehold over for deltagelse i EU’s militære samarbejde. 
Men hvor NATO-forbeholdene var et brud på tre årtiers NATO-solidaritet, så er forsvarsforbeholdet et udtryk for tre årtiers dansk selvstændighed i et EU, som udover sine politiske ambitioner også har militære ambitioner. 
Mens Det Alternative Flertals NATO-forbehold fra 80’erne undergravede Danmarks anseelse hos vore allierede, så er Danmarks forsvarsforbehold ikke noget, som danske statsministre går og skammer sig over nede i EU. 
Det har jeg endda statsministerens ord for. Den 21. oktober sidste år:
(CITAT) ”Jeg har ikke en eneste gang i min tid som statsminister oplevet forbeholdene som en begrænsning. Hvis man gør Danmarks placering i Europa til et spørgsmål om forbeholdene, så tager man simpelthen fejl.” (CITAT SLUT)
Og jeg har udenrigsminister Jeppe Kofods ord for det samme, så sent som den 2. februar i år: 
 (CITAT) ”Der er ikke noget i forsvarsforbeholdet, som gør, at vi ikke kan føre den udenrigs-, forsvars- og sikkerhedspolitik, som vi gerne vil.” (CITAT SLUT)
Danske forsvarsministre går heller ikke rundt og dukker nakken under vægten af forsvarsforbeholdet. Trine Bramsen den 20. december i Folketinget:
(CITAT) ”Når jeg kigger ned over den nylige rapport fra Dansk Institut for Internationale Studier, synes jeg også, det står klart, at forsvarsforbeholdet ikke udgør et alvorligt problem for Danmarks engagement i det bredere europæiske forsvarssamarbejde.” (CITAT SLUT)
Men Trine Bramsen er dog opmærksom på, at Danmark kan komme under pres i et militært samarbejde i EU:
(CITAT) ”…men jeg vil holde fast i, at der vil være et politisk krav, og det vil jeg, fordi jeg jo har siddet med til møderne i kredsen… og jeg har jo hørt det pres, der er på landene i forhold til at stille med militære bidrag, og dér synes jeg jo, at jeg som forsvarsminister også har en forpligtelse over for de danske soldater, som vi lige nu sender ud i regi af NATO. (…) Så det ville betyde, at vi så skulle stille med færre soldater i NATO-missioner.” (CITAT SLUT)
Eller som Trine Bramsen sagde i samme Samråd i Folketinget:
(CITAT) ”Så for mig at se vil det selvfølgelig betyde, at Danmark ville skulle stille med soldater til nogen af de missioner, der har EU-flag på skulderen”. (CITAT SLUT)
__________________________________
De fire forbehold – Euroforbeholdet. Forsvarsforbeholdet. Retsforbeholdet. Og forbeholdet om unionsborgerskab – stammer endda fra den danske venstrefløj. Fra Socialistisk Folkeparti.  
Det var dengang, at Holger K. Nielsen, sammen med konen, stadig sagde nej til Unionen - men som efter det danske nej til Maastricht-traktaten i 1992, flikkede de forbehold sammen, der fik Maastricht-traktaten vedtaget året efter. 
Det kostede i øvrigt Holger K. Nielsen fyråb og forbandelser og et hårdt æble i hovedet 1. maj 1993 i Fælledparken - fra den samme venstreorienterede pøbel, som året før overfaldt Mogens Glistrup med sten, flasker og maling. I årene derefter måtte enhver socialdemokratisk partileder, statsminister og overborgmester, som vovede sig op på en talerstol 1. maj være forberedt på grov chikane fra den danske venstrefløj. 
____________________________________
Man skal vælge sine venner med omhu. Både dem til venstre – og dem fra Venstre. 
Danmarks liberale parti, Venstre, er vel nok vores mest EU-ukritiske parti. 
Og Venstre må ha’ en fest i denne tid, for det er lykkedes Venstre, med Ruslands angrebskrig som påskud, at overtale regeringen til at udskrive en folkeafstemning om forsvarsforbeholdet. 
Ikke bare er det en overflødig folkeafstemning, men også risikabel for Danmarks suverænitet. 
Det mente vores tidligere forsvarsminister i hvert fald for halvandet år siden. 
_________________________
Scenen er sat. Vi er på DK4-TV i december 2020. Forsvarsminister Trine Bramsen diskuterer med Venstres Jan E. Jørgensen. Trine Bramsen har lige forsigtigt sagt, at 
(CITAT) ”Pludselig er det ikke os selv, som beslutter, hvor det er, vores soldater skal sendes hen, hvor er det vores flåde…” (CITAT SLUT)
Men en utålmodig – og uhøflig – Jan E. Jørgensen afbryder forsvarsministeren; han kan ikke styre sig og udbryder ophidset:
(CITAT) ”Det er jo simpelthen forkert, for det er jo mejslet ud, bøjet i neon, skåret ud i pap, mejslet i granat, at der er ingen andre end det danske folketing, som kan sende danske soldater i krig!” (CITAT SLUT)
Hvorefter forsvarsministeren spagfærdigt – men klogt, siger:
(CITAT) ”Lige indtil den dag, hvor tingene har ændret sig. Det har vi jo bare set på mange områder.” (CITAT SLUT)
Den lader vi hænge lidt: 
”Lige indtil den dag, hvor tingene har ændret sig. Det har vi jo bare set på mange områder…”
_______________________________________
Folkeafstemningen er ikke bare overflødig og risikabel – den splitter også danskerne  i en tid, hvor netop bred national enhed og folkelig forståelse for de nødvendige afsavn er påkrævet, hvis Rusland skal standses i Ukraine.  
I stedet for national enhed om Danmarks forsvar og NATO har regeringen indgået et såkaldt ”nationalt kompromis” med europæiske føderalister fra Venstre og fodslæbende pacifister fra Socialistisk Folkeparti og Det Radikale Venstre. 
De Radikale har i længere tid talt om grøn omstilling og affaldssortering i det danske forsvar, men nu er de minsandten også begyndt at fable om grøn omstilling af Ukraine, når krigen er slut. 
Det er muligt, at der er en hel del dødsensfarlig CO-2, der burde indfanges fra luften og anbringes i underjordiske depoter, når det sidste olieraffinaderi og ammunitionslager er brændt ud; jeg ved det ikke. 
Men jeg véd, at radikale vindmøller eller socialistiske solpaneler ikke er det første, som Ukraine har brug for, når krigen er ovre; det er olie, gas, lastvogne, bulldozere,  og beton og cement – og helst fra Aalborg Portland. 
Til vinter har ukrainerne mere grund til at frygte en håndgribelig energikrise end en diffus klimakrise – vi andre med, for den sags skyld. 
Om jeg er ærgerlig og bitter over, at Dansk Folkeparti – Danmarks mest forsvarsvenlige parti – ikke er med i ”det nationale kompromis”? 
Ja, naturligvis.
Ikke af forfængelighed, fordi vi er holdt ude af ”det gode selskab”, eller fordi jeg gerne ville have taget et gruppebillede sammen med danske EU-politikere i Estland og Letland. Men fordi jeg mener, at den danske enhed skal gøres bred omkring dét, vi kan blive enige om: et stærkere militær og et stærkere NATO. 
Ikke et EU, som vi jo kan se er præget af tysk vankelmodighed og fransk forfængelighed. 
__________________________________
Men okay, hvis det er sådan I vil ha’ det, så får I kamp til stregen. Og på den ene side af den streg står jeg, vi, nej-siden og NATO. 
På den anden står I, De Radikale og SF, ja-siden og EU.  
Og for til sidst at jage jer en skræk i livet: 
Jeg skal hilse fra Pia, som siger, at hun har en rigtig god mavefornemmelse om udfaldet af folkeafstemningen den 1. juni. 
Til sidst vil jeg sige tak for ordet. Lad os skilles i fordragelighed denne 1. maj og minde hinanden om, at ”Dybbøl Mølle maler stadig” – som Frit Forums første formand Erhard Jakobsen så optimistisk sang for et halvt århundrede siden. 
Hver fugl synger med sit næb. 
Plads for alle, der vil Danmark.
Og fortsat god 1. maj. " 17158
"22" "https://www.dansketaler.dk/tale/mads-bilstrups-1-maj-tale" "0. Introduktion
Tusind tak fordi jeg måtte komme her i dag. Det er dejligt, at I er her. Det dejligt, at flere af jer har taget de stolte røde faner med. Og det er dejligt, at så mange ser, hvor vigtigt det er fortsat at markere Arbejdernes Internationale Kampdag.
Set med mine og socialrådgivernes øjne har kampdagens fyrværkeri af røde farver og faner fået en ekstra dimension i år – nemlig med vores hjerter, der bløder for Ukraine. Som vi lige hørte det fra *MONA FRA FOA* ville det være skørt at stille sig herop uden at tale om Putins krig i Ukraine.
Vi har alle set billederne og hørt historierne. Krigen er brutal, meningsløs og ødelæggende.
Derfor er millioner af ukrainere flygtet, og mange flere på vej ud af landet. En del af dem kommer her til Danmark. Det er dem, jeg vil tale om i dag – de er selvfølgelig en del af vores kampdag.
Så lad os tale om, hvordan vi modtager flygtninge.
Lad os tale om den udfordring, vi står over for, når op mod 100.000 ukrainere møder Danmark.
Og lad os tale om fællesskab og velfærd som det sikre fundament, der gør os i stand til at håndtere også denne udfordring.
…
Men allerførst vil jeg dog lige sige en særlig tak til jer socialrådgivere, der er mødt så talstærkt op i dag – det er jeg virkelig glad for ?
Det, at hjælpe andre, ligger dybt i os socialrådgivere. Det er jeg som [sic.] stolt af som formand, men ikke overrasket. Jeg ved, at mine fagfæller er dybt engagerede samfundsborgere, der hver dag løfter en kæmpe opgave for samfundets udsatte, syge og andre, der bliver ramt af en livskrise.
1. Modtagelsen af de ukrainske flygtninge i Danmark
Men lad os begynde med det, der står først for lige nu: Nemlig hvordan vi modtager de flygtninge, der kommer hertil fra Ukraine. Når jeg står her i dag, er jeg ikke kun stolt som formand for en faggruppe – jeg er også stolt både som borger i Danmark og som medmenneske. Stolt over at se hele befolkningens vilje til at hjælpe andre.
Den vilje, der er socialrådgivernes professionelle drivkraft, er blevet vækket til live i hele den danske befolkning de seneste to måneder. Midt i al krigens tragiske brutalitet er det dybt rørende og opløftende!
Det sammenhold, vi oplever blandt befolkningen i både Danmark og resten af Europa, er vitterligt historisk: Mennesker åbner deres hjem for fremmede i nød. Donationerne til Røde Kors og andre hjælpeorganisationer slår rekord. Og helt almindelige lønmodtagere rejser til grænseområderne for at hjælpe – nogle endda med fuld løn fra deres arbejdsplads.
Det er sgu solidaritet, der er værd at fejre på arbejdernes internationale kampdag!
…
Og der er i dén grad brug for solidaritet. Forleden læste jeg om en socialrådgiver ved en grænseovergang mellem Ukraine og Rumænien. Her mødte hun en ung kvinde, der havde vandret højgravid i seks uger gennem det krigsplagede land til grænsen og født sin lille baby på vejen. Manden blev tilbage for at kæmpe. Nu sad hun der og fik en kort pause inden den næste etape, mens en socialarbejder vuggede hendes nyfødte i armene.
Hun har brug for vores hjælp. Og det samme har de omkring 30.000 ukrainske flygtninge, der indtil videre er kommet til Danmark – et tal, der meget vel kan vokse kraftigt. Mange kommer med krigstraumer og andre psykiske udfordringer, nogle er syge og andre har handicap. Vi skal hjælpe dem alle sammen, og det er klart, at alt ikke fortsætter, som det plejer.
2. Udfordringen
For når nu vi har taget godt imod de mange flygtninge, kommer næste del af opgaven – nemlig at integrere dem i samfundet. Her står vi i den offentlige sektor, står over for noget af en opgave – både på grund af de mange flygtninge, og fordi vi i forvejen er pressede:
Den offentlige sektor er udfordret:
Pædagogerne og lærerne får flere børn med særlige behov i institutioner og skoler
Læger og sygeplejersker får flere patienter
SOSU’erne skal hjælpe flere ældre og mennesker med handicap
Med flygtningene fra Ukraine bliver de udfordringer kun større. Udover deres øvrige opgaver skal socialrådgiverne tage imod de mange flygtninge og sikre dem en god begyndelse på deres ophold i Danmark. Det gør vi med glæde og stolthed. Men også med bekymring. Bekymring for, hvordan det skal lykkes i en forvejen presset hverdag.
Forleden hørte jeg fra en socialrådgiver – Anja – der arbejder på et jobcenter, hvor de også modtager flygtninge. Hun fortæller, at de i øjeblikket arbejder fra halv syv om morgenen til klokken seks om aftenen. For det er et kæmpe arbejde, der går i gang, når en ukrainsk familie ankommer til Danmark. Prøv lige at overveje det:
Vi skal finde en bolig, sikre dem forsørgelse, finde daginstitutioner og skoler til børnene. Forældrene skal have danskundervisning, så de kan begå sig på arbejdsmarkedet og i samfundet generelt. De skal integreres lokalt gennem foreninger, sportsklubber mv.
Det er et stort arbejde. Og det kan blive endnu større. Regeringen siger, vi skal gøre klar til at modtage 100.000 flygtninge fra Ukraine – måske flere. Til sammenligning har Danmark ifølge Dansk Flygtningehjælp modtaget omkring 170.000 flygtninge i alt de seneste 70 år. Det, vi ser ind i, er en uoverskueligt stor udfordring. Men den er ikke uoverkommelig, hvis vi griber den rigtigt an.
3. Fællesskab og velfærd
Der er ingen tvivl om, at vi som samfund er udfordrede. Men hvordan løser vi problemerne? Det kan siges meget enkelt: Investering i velfærd. Jeg tror, I er enige i, at velfærdssamfundet binder os sammen og giver os tryghed. Og vi skal huske, at vores fælles velfærd er en enorm styrke, ikke mindst i krisetider som nu. Ja, den danske velfærdsmodel er dyr – men den gør os også rige.
Jeg er med på, at vi selvfølgelig ikke bare kan tage imod 100.000 nye medborgere, uden det kan mærkes.
Men – og det er et stort ’MEN’: Danmark er et af verdens allerrigeste lande på grund af, og ikke på trods af, vores stærke velfærdssamfund. Ifølge klassisk økonomisk tænkning vil høje skatter og udgifter til velfærd stække den økonomiske vækst. Den danske model burde ikke virke – men det gør den. Danmark er humlebien, der flyver, selvom den ikke kan!
Det krævede politisk mod at udvikle og udbygge det danske velfærdssamfund i årtierne efter 2. Verdenskrig. Det blev set som en investering: Social tryghed, sundhed og uddannelse for alle er ikke kun godt for den enkelte, men også for samfundsøkonomien. Det viste sig at holde stik – velfærdssamfundet går hånd i hånd med en stærkere og stærkere økonomi.
Kig bare på corona-krisen. Den har kostet Danmark op mod 100 milliarder. Alligevel havde vi sidste år et offentligt overskud på næsten 60 milliarder kroner. Husk det, kære venner, når I hører politikere tale om, at vi skal skære i velfærden!
Så nu, hvor vi står over for en historisk stor opgave, skal vi også huske den historiske lektie: Det, der gør dansk økonomi stærk, er også det, der gør vores fællesskab stærkt. Derfor er det så vanvittigt, at Folketinget har hældt regeringens forslag om en velfærdslov ned ad brættet!
Så, kære politikere: Brug nu økonomien aktivt til at investere i fremtidens velfærdssamfund.
4. En flygtning er en flygtning
Nu har vi talt om modtagelsen af flygtningene. Om den store udfordring vi står over for. Og om vores fælles velfærd som løsningen. Her til slut er der bare én ting, vi også er nødt til at vende.
Jeg er som sagt opløftet over den enorme vilje til at hjælpe de mange ukrainske flygtninge – også politisk.
Men: når man er nødt til at lave en særlov, for at vi kan tage imod ukrainske flygtninge, så ved man også, at der er noget galt. Så virker vores integrationspolitik ikke godt nok.
Kære venner: En flygtning er en flygtning! Og som en socialrådgiver forleden sagde til mig:
”Et barn er et barn – og en bombe er lige så skræmmende for et barn fra Syrien som for barn fra Ukraine.”
Man kan have forskellige holdninger til, hvor mange flygtninge vi i Danmark selv kan modtage. Men de, der kommer hertil, har alle brug for at være en del af samfundet – uanset hvor de kommer fra.
Det håber jeg, vi vil huske hinanden på fremover. Vi kan, hvis vi vil!
Rigtig god 1. maj!" 8018
"23" "https://www.dansketaler.dk/tale/mogens-jensens-1-maj-tale-2022" "Kære alle sammen,
Jeg tror det er første gang i mere end 30 år at fred og sikkerhed i Europa og Danmarks forsvar er nødt til at være et hovedtema ved vores 1. maj møder rundt omkring i landet.
Dengang – for 30 år siden -  havde vi lige oplevet murens fald og en diktaturstat – Sovjetunionen – der brød sammen efter mange års koldkrig med vesten. 
Dengang fik vi alle troen på et nyt, fredeligt og demokratisk Europa, hvor vi kunne samles om positive fælles værdier og visioner for fremtiden. 
Og bruge vores fælles ressourcer på at udvikle vores samfund og skabe mere velfærd fremfor militær udrustning og afskrækkelse. 
Vi hævede den såkaldte fredsdividende og der var sågar planer om at også Rusland kunne blive medlem af NATO.
Vi håbede på en ny og demokratisk statsdannelse i Rusland med Boris Jeltsin som den første præsident og vi bød østeuropæiske lande indenfor i både EU og NATO.
Det var på alle måder en rigtig positiv udvikling og klare fremskridt for et stærkere og bedre Europa – og en mere fredelig verden.
***
Torsdag den 24. februar i år brød dette billede endegyldigt sammen. 
Det kom desværre ikke ud af den blå luft. 
Da Putin overtog magten i Rusland så vi hvad der skete – først i Georgien – og senere på Krim. 
Men med sin fuldstændigt uacceptable og brutale invasion af Ukraine viste Putin os endegyldigt, at der i Europa – i vor tid – er en leder, der lader sine egne vanvidstanker om storhed og magt, gå forud for tusinder og atter tusinder af menneskeliv, grufulde ødelæggelser, familiers ulykkelige skæbner og millioner af flygtninge.
En leder, der var villig til igen at starte en krig på europæisk jord og dermed for alvor sætte spørgsmålstegn ved hele Europas sikkerhed. 
Svaret kom prompte. Først og fremmest i form af en ukuelig og heltemodig ukrainsk hær, præsident og befolkning, der ikke vil ofre deres selvstændighed, demokrati og menneskelighed til en brutal diktator.
Og skal vi ikke sammen her 1. maj hylde det mod og den styrke Ukraine viser i denne tid?
Men dernæst blev der også svaret i form af et uhyre stærkt, vestligt sammenhold med et hidtil uset omfang af sanktioner mod Putin – og omfattende våbenhjælp til Ukraine.
***
Danmark er med i front når det gælder sanktionerne mod Putin og hjælpen til Ukraine.
Og vi bliver nu også nødt til – sammen med resten af Europa, USA og vores allierede i NATO og EU – at forstærke og omstrukturere vores forsvar i Europa. 
Det er vi for vores egen sikkerheds skyld i Danmark, men det er vi ikke mindst også i solidaritet med de lande, der udover Ukraine, er meget tættere på truslen fra Putin end os – herunder bl.a. de baltiske lande.
Det betyder at vi skal styrke vores eget forsvar og dermed også styrke NATO. 
Derfor var det stærkt og med rettidig omhu at vores statsminister hurtigt fik samlet et bredt flertal af partier om et nationalt kompromis, der styrker vores forsvar og dermed bidrag til NATO betragteligt.
Og derfor er det nødvendigt at vi nu også, som det eneste land, der står udenfor, kommer til at indgå i EU-samarbejdet omkring Europas forsvar og sikkerhed. 
Vi skal bruge alle de værktøjer vi har i værktøjskassen til at gå op imod Putin. Det gælder NATO og det gælder EU.
***
Det er blevet kritiseret at Socialdemokratiet har skiftet holdning til forsvarsforbeholdet. 
Men efter Putins invasion af Ukraine den 24. februar bør det stå klart for enhver, at Danmark og Europa nu står i en ny og langt mere usikker situation. 
Fortidens svar rækker ikke, når vi skal forsvare os mod nutidens trusler. Derfor skal vi styrke dansk forsvar, samtidig med at vi styrker vores alliancer. 
Vesten skal rykke sammen, fordi vi står ved et historisk punkt. 
Danmark har brug for et endnu tættere samarbejde med de lande, der kæmper for at forsvare vores frie og demokratiske levemåde. 
Og stærkere alliancer kræver, at Danmark går på flere ben forsvarspolitisk. 
Den historiske erkendelse står vi ikke alene med i Danmark. 
Rundt omkring i Europa sker der forsvarspolitiske nybrud. Og der tages historiske beslutninger, som den vi skal tage i Danmark.
Schweiz har tilsidesat sin neutralitet og støtter alle EU’s sanktioner. I Sverige og Finland var det for få måneder siden mejslet i granit, at landene skulle stå uden for NATO. Nu ventes Finland at ansøge om medlemskab til juni, og Sverige ventes at følge efter.
I slutningen af februar stemplede den tyske kansler fuldtonet ind i den nye virkelighed. I en historisk tale til Forbundsdagen tog Olaf Scholz et opgør med årtiers tysk tradition for militær tilbageholdenhed. 
***
Den nye krig. Den nye tid – gør det det nødvendigt - også i Danmark - at træffe en historisk beslutning om at sige ja til at ophæve forsvarsforbeholdet for at styrke vores tryghed og sikkerhed.
Nye tider kræver nye svar, og derfor skal Danmarks sikkerhed i fremtiden kunne varetages i både NATO og EU.
***
Putins horrible krig er, som vi ved, ikke den eneste udfordring vi står overfor. 
Jeg tror efterhånden at de fleste er kommet til den erkendelse at den største trussel mod menneskeheden og vores fremtid er et klima i ubalance.
Derfor ER kampen mod klimforandringerne den vigtigste i vor tid - og vi er nødt til at tage nødvendige, men til tider, upopulære beslutninger, der sikrer at vi reducerer vores udledning af klimagasser. 
Det er simpelthen en bunden opgave!
Men noget af den, knytter sig nu også til kampen imod Putin og for et frit, demokratisk Europa.
Vi skal hurtigst muligt være fri af Ruslands gasleverancer. 
Sikkerhedspolitik og klimapolitik går på den måde nu ganske enkelt hånd i hånd. På vej mod at gøre Danmark og verden grønnere og mere sikker.
Socialdemokratiet og regeringen har fremlagt et udspil, hvor vi viser vejen til uafhængighed af russisk gas og sætter mere fart på den grønne omstilling.
De danske husstande, som i dag opvarmes af naturgas, skal over på en anden varmekilde. Der skal sættes turbo på udrulningen af fjernvarme og vi skal frem mod 2030 firedoble produktionen fra solceller og landvindmøller. 
Vi skal udbygge vores globale førerposition inden for havvind, og i gang med at forberede de næste energiøer.
Det bliver ikke let, men vi er NØDT til at løse opgaven sammen fordi det på sigt er afgørende nødvendigt for vores klima - og vores sikkerhed. 
Og også her må vi, som vi har gjort i mere end et århundrede sikre, at de bredeste skuldre bærer de tungeste byrder. 
***
Da Socialdemokratiet efter sidste valg fik opbakning til at danne regering i Danmark, kunne vi ikke ane, at vi indenfor en fireårig regeringsperiode skulle håndtere to omfattende globale kriser.
Men vi har gjort og gør vores yderste for at passe på os allesammen og Danmark. 
Men det er klart at vi ikke - med de udfordringer kriserne har givet os – endnu har kunnet gennemføre alle de forbedringer af vores velfærdssamfund, som vi gerne ville.
Vi er nået langt. 
Vi har sørget for at bevillingerne til vores børnehaver, skoler og plejehjem følger med, når antallet af børn og ældre stiger.
Vi har indført Arne-pensionen sådan at de allermest nedslidte i vores samfund kan komme tidligere på pension.
Vi har taget fat på den vigtige opgave i at sikre en bedre balance mellem land og by, hvor vi bl.a. flytter uddannelsestilbud ud fra storbyerne til resten af landet, så flere unge kan tage en uddannelse i nærheden af hvor de er født og opvokset.
Vi har styrket dagpengesystemet ved at indføre en højere dagpengesats i de første tre måneders ledighed og vi har aftalt at forhøje fradraget på fagforeningskontingentet, så det fortsætter med at være attraktivt at organisere sig i en fagforening.  
Vi afskaffer nu også modregningsreglerne så ingen skal straffes økonomisk, fordi ægtefællen arbejder videre, efter at man selv er gået på pension.
Og vi har sat ind overfor social dumping og kæmper imod at EU på arbejdsmarkedsområdet ødelægger den danske model.
***
Men der er stadig meget vi gerne vil gøre. Der er stadig vigtige forbedringer vi mangler at gennemføre.
Vores sundhedssystem skal styrkes, det skal være tæt på borgerne i hele landet og vi skal løse udfordringerne med, at alt for mange danskere i dag ikke har en praktiserende læge.
Vi kommer til at mangle hænder i daginstitutioner, på skoler, plejehjem og sygehuse. Mange steder mærker man, at det er svært at besætte de ledige stillinger. Det er en udfordring, som skal løses.
Og vi har endnu ikke haft mulighed for at tage det nødvendige opgør med alt for meget dokumentation, for mange regler og rapporter i den offentlige sektor.
Særligt på ældreområdet er det afgørende, at vi får gjort op med minuttyranniet og detailstyringen. 
Alt dette og meget mere står med flammeskrift på vores opgaveliste.
Og en ting står lysende klart ovenover det hele.
Socialdemokratiet og den socialdemokratiske regering er og skal være danskernes garant for økonomisk ansvarlighed, social retfærdighed og en ambitiøs og ansvarlig klimahandling. 
Vi vil gøre, hvad vi kan, for at vi kan fortsætte med at skabe et mere retfærdigt, et mere sikkert og et grønnere Danmark. 
Rigtig god 1. maj" 8979
"24" "https://www.dansketaler.dk/tale/mette-frederiksens-tale-til-1-maj-2018" "Kære venner 
 
Jeg har glædet mig til at se jer. Til at sige et par ord. Til at fejre 1. maj. 
 
Når der forhandles overenskomster, så blander Socialdemokratiet sig uden om. 
 
Nu er der et resultat. Tillykke med det! 
 
Kan jeg forstå, at landets SOSU’er gerne vil have mere i løn? Ja. 
 
Kan jeg forstå, at landets pædagoger gerne vil anerkendes for deres vigtige arbejde med vores børn? Ja. 
 
Kan jeg forstå, at landets sygeplejersker gerne vil have mere tid sammen med patienterne? Ja. 
 
Kan jeg forstå, at lærerne gerne vil forhandle deres egne arbejdsvilkår? Ja. 
 
Overenskomstforhandlingerne i år har handlet om meget andet end det, der ligger på bordet. 
 
Der findes ikke en eneste dansker, der ikke skylder vores offentligt ansatte utroligt meget. 
 
Jeg kan starte med mig selv; tak til Frede, jeg havde som lærer i folkeskolen. Tak til de læger, sygeplejersker og plejepersonale, som var omkring min mor, da hun fik kræft. Tak til Linda og Nikolaj for at passe på mine børn i børnehaven og vuggestuen. 
 
Og tak til alle jer, de fleste slet ikke møder; jer, der fjerner skrald og gør rent. Jer, der arbejder i fængslerne. I psykiatrien. Jer, der knokler med papirarbejdet.
Der er noget galt. 
 
Mange offentligt ansatte løber hurtigere og hurtigere. Der er ikke tid nok. Til det vigtigste. Til mennesker. 
 
Jeg har stor respekt for, at man kæmper for bedre vilkår, når der forhandles overenskomst. 
 
Ja, faktisk har jeg så stor respekt for danske lønmodtagere, at jeg som en af de få politikere har holdt min mund og ladet den danske model arbejde. 
 
Jeg vil have stærke fagforeninger. Fri forhandlingsret. Hvis Christiansborg skal bestemme løn, så kan man lige så godt lade være med at melde sig ind i en fagforening. Og så er det slut for dansk fagbevægelse. 
 
Jeg bliver nødt til at sige det direkte. Jeg er mere optaget af at kæmpe for danske lønmodtagere – også på den lange bane - end jeg er af socialdemokratiets meningsmålinger. 
 
Derfor har vi holdt vores mund. Nu er der en afklaring. 
 
Og derfor kan vi nu trække i arbejdstøjet på Christiansborg. 
 
I Socialdemokratiet er vi klar til at tage et opgør med den åndsforladte styring af den offentlige sektor. 
 
New public management, moderniseringsstyrelse, evige effektiviseringer, lovgivning og lovgivning og lovgivning og bureaukrati og bureaukrati og bureaukrati. 
 
Faglighed og relationer mellem mennesker er blevet skemalagte. Vi har glemt det vigtigste, vi har: tillid til mennesker. Tillid til hinanden. 
 
Selvfølgelig skal vi have ledelse i den offentlige sektor. Selvfølgelig skal der være respekt for skatteydernes penge. Selvfølgelig skal patienter have deres behandling til tiden. 
 
Men vi kan ikke noget uden dygtige medarbejdere. 
 
Vi kan ikke ændre det hele på én gang. Men vi kan gå i gang. 
 
Vi foreslår en fingrene-væk-reform af den offentlige sektor. Mere ledelse. Mindre styring. Samarbejde med medarbejderne. Mindre proces. Bedre resultater. Større frihed og tillid til, at de ansatte selv kan indfri dem. 
 
… og fingrene væk; ja, det gælder også for Sofie Løhde og Moderniseringsstyrelsen. 
 
Det vil jeg sætte mig i spidsen for. 
 
- - - 
 
Og så vil jeg sætte mig i spidsen for et Danmark, der er bedre for vores børn og unge. 
 
Hvert sjette barn forlader skolen uden at kunne læse, skrive og regne. Mange børn, der er ordblinde, bliver ikke opdaget. De får ikke hjælp. Og de får ikke en uddannelse. 
 
Churchill var ordblind. Det var John Lennon vist også. Ja selv Thomas Blachman er ordblind (det kan selvfølgelig være derfor, han snakker så meget …). 
 
Dengang jeg var lille, gik jeg til talepædagog. Kunne ikke kende forskel på konsonanterne. Især r drillede. 
 
Med lidt hjælp fik jeg styr på ordene, fik gang i snakketøjet. 
 
Nogle tænker sikkert, jeg endte med at snakke lige vel rigeligt. 
 
Nu skal man ikke nævne navne. Men som jeg plejer at sige til Lars Løkke i den situation: Bare rolig, jeg taler kun, til du har noget klogere at sige … 
 
Hvad er min pointe? 
 
Vi må ikke blive ved med at svigte de børn. Det er ikke rimeligt, at vi hvert år sender tusindvis af unge ud af skolen, uden at de er i stand til at tage en uddannelse. Vi svigter dem. Og vi svigter vores løfte om at altid at løfte næste generation. 
 
Som socialdemokrater vil vi kæmpe dag og nat indtil den dag, hvor der ikke er et eneste barn, der bliver ladt alene tilbage i elendige opvækstbetingelser. Hvor der ikke er en eneste dreng, som får slukket sine fremtidsdrømme på grund af ordblindhed. Hvor der ikke er en eneste pige, der bliver holdt nede af social kontrol. 
 
Vi skal møde hvert eneste barn og hver eneste ung med de vigtigste ord: Vi tror på dig. 
 
Vi har brug for dig. 
 
Og hvis du falder. Hvad enten det er på legepladsen eller på grund af psykisk sårbarhed under din uddannelse, så løfter vi dig. For sådan er vores fællesskab. 
 
- - - 
 
Alle skal kunne drive det så langt, som evnerne og viljen rækker. 
 
Vi kan ikke undvære hinanden. Vi har brug for, at dygtige unge forsker på universitetet. Vi har brug for hende, der vil være elektriker, og ham, der vil køre bus. Ham, der vil arbejde med mennesker, opfinderen, og hende, der faktisk bare vil have lov til at passe sit arbejde. 
 
Det er summen af vores fælles dygtighed, der skaber Danmark. 
 
Vi har brug for, at flere unge tager en erhvervsuddannelse. Vi kommer til at mangle håndværkere. 
 
Socialdemokratiet vil styrke erhvervsskolerne. Give de praktiske fag en central plads i folkeskolen. Sløjd. Hjemkundskab. Design. 
 
Vi har forsømt erhvervsuddannelserne i Danmark. Igennem mange år. Og regeringen bliver ved med at skære ned. 
 
Hvordan skal vi få unge til at tage en erhvervsuddannelse, når Løkke skærer ned? 
 
De unge bliver ikke håndværkere. Virksomhederne taber ordrer. Løkkes besparelser er en vækstdræber. 
 
Faktisk mener jeg, Regeringen er direkte økonomisk uansvarlig. 
 
Jeg har to forslag med i dag: 1: Stop besparelserne på erhvervsskolerne. 
 
Og 2: En bonus til de unge. 
 
Nogle gange skal vi politikere gøre noget ekstraordinært for at rette op på de problemer, vi selv har været med til at skabe. 
 
Derfor et helt konkret forslag fra Socialdemokratiet: De unge, der går imod strømmen og tager en erhvervsuddannelse. I skal have en bonus. 
 
I de fag, hvor der mangler arbejdskraft, der får du – som tager en faglært uddannelse – en bonus. Du får 50.000 kr. Du får vores anerkendelse. Og du får en tak fra os andre. For vi kan ikke undvære dig. 
 
- - - 
 
Der er meget, vi ikke kan undvære i det her samfund. 
 
Jeg er stolt over et Danmark, hvor boligstandarden er så høj. Det kan vi ikke takke Låsby Svendsen for. 
Men vi kan takke de almene boligselskaber. 
 
Jeg vil ikke have slum i Danmark. Vi skal have boliger med lave huslejer, blandede kvarterer, og boligerne skal renoveres. 
 
Regeringen vil nu igen tage penge fra lejerne. Det, der hedder Landsbyggefonden. 13 milliarder. Bum. 
 
Hvis regeringen flytter så mange penge fra de almene boliger, betyder det enten højere husleje, færre boliger eller at der er lejligheder, der ikke bliver renoveret. 
 
Er det retfærdigt. Er det langsigtet? Svaret er nej. Det er ikke retfærdigt. 
 
Derfor siger vi klart nej til at fjerne ydelsesstøtten til den almene boligsektor. 
 
- - - 
 
Regeringen sparer på uddannelse. Og svækker velfærden. 
 
Det er ikke mere end et år siden, at regeringen forsøgte at hæve pensionsalderen igen. Og hvorfor? For at få råd til topskattelettelser. 
 
Venner; sammen forhindrede vi regeringen i at trække Danmark skævt. Tak! 
 
Regeringen vil lade lejerne betale de fælles regninger. Give skattelettelser og skære på velfærden. 
 
Hvad med at prøve noget nyt? 
 
Hvad med at styrke alt det, der gør Danmark stærkt? 
 
Styrk erhvervsskolerne. Styrk vores unge. Lad lejerne beholde deres egne penge. Genskab tilliden til de offentligt ansatte. 
 
God 1. maj." 7845
"25" "https://www.dansketaler.dk/tale/katrine-evelyn-jensens-1-maj-tale-2022" "“Unge på kanten. Udsatte. Restgruppe. Det bliver vi kaldt. Der er så mange, der har holdninger til, hvordan vi er, hvad vi kan, hvem vi er. Men virkeligheden er, at de kender os ikke.” 
Sådan starter Modstrøms nye kampagnevideo. Modstrøm er en forening, der organiserer elever på og omkring FGU-uddannelserne. FGU er den forberedende grunduddannelse, der blev indført i 2017. Den har til formål at forberede unge til at komme videre i uddannelse eller job. Modstrøm har om nogen kendskab til den gruppe af unge, som vi ikke helt ved, hvad vi skal kalde. På akademiker- og politikersprog bliver de kaldt “restgruppen”. Jeg synes, at det er et frygteligt udtryk. For sandheden er, at den gruppe af ca. 45.000 unge mellem 15-25 år, der i dag står uden for uddannelsessystemet og arbejdsmarkedet, kan så meget mere. Det er mere korrekt at betegne dem som “potentialegruppen”. For det er det, de her unge er. Unge med så meget uforløst potentiale. 
Min egen lillebror var en af dem.
Min lillebror Nichlas kan både krydse kasserne Anbragt barn, Ordblind og ADHD-diagnose af. Hver af disse faktorer kunne alene have gjort, at han aldrig havde fået chancen for at få en uddannelse eller et arbejde. Men det fik han. 
Nichlas har boet i vores familie, siden han var 3 måneder gammel. Han er altså ikke min lillebror af kød eller blod, men når man har delt hjem i 18 år, er man bror og søster, om man så deler gener eller ej. 
Nichlas har heldigvis haft en god og tryg barndom med ressourcestærke plejeforældre. Det er desværre ikke alle anbragte børn forundt. Hans ADHD og ordblindhed er blevet tacklet på fornuftig vis. Begge mine forældre er også uddannet socialpædagoger, så de har haft gode forudsætninger for at håndtere Nichlas’ udviklingsforstyrrelse og indlæringsvanskeligheder. Han bestod på flot vis grundskolens afgangseksamen trods sine udfordringer. Det er bestemt ikke alle, der gør det. Faktisk er det kun 37% af alle unge med ADHD, der består 9.klasses afgangseksamen. Endnu værre står det til for anbragte unge - kun ⅓ af alle anbragte unge får afgangseksamenen. Nichlas er altså en af de få, der har trodset de dårlige odds. Han er solstrålehistorien. 
Efter folkeskolen tog Nichlas på grundforløbet som IT-supporter, fordi han altid har elsket at spille computer. Men studiet var for svært, og han kom i stedet på FGU. Det tror jeg på mange måder er det bedste, der er sket for Nichlas. Her fandt han ud af, at han har stor interesse for madlavning - og ovenikøbet er dygtig til det. Han fik desuden et stærkt fællesskab, og han begyndte at engagere sig i foreningen Modstrøm, så han fik en stemme i debatten. I februar i år startede Nichlas så på sin nye læreplads som kokkeelev efter at have bestået grundforløbet på kokkeuddannelsen. Det var samtidig med, at jeg selv afsluttede min uddannelse som jurist. For mig var det 10 gange større, at Nichlas bestod sit grundforløb, og hurtigt derefter fik en læreplads. Jeg har aldrig været så stolt. For han har skullet overkomme mange flere forhindringer og negative forventninger end mig. 
Dét er nemlig bagsiden af medaljen. Der er utrolig mange mennesker, der kun har negative forventninger til unge som Nichlas. Han er én af dem, der har fået at vide, at han aldrig ville blive til noget. At han er dum, doven og uduelig. At han skal tage sig sammen. Mange mennesker har svært ved at rumme unge som Nichlas og de tillægger deres adfærd som dårlig opdragelse, dovenskab eller dumhed. De har svært ved at forstå de udfordringer unge som Nichlas slås med, og hvad de har af betydning. Det er nok derfor, at 67% af alle voksne med ADHD står uden for arbejdsmarkedet. At tidligere anbragte unge er overrepræsenteret i statistikkerne for kriminalitet, langtidsledighed og selvmord. At kun 14% af alle ordblinde færdiggør en videregående uddannelse. At vi har 45.000 unge i vores samfund, der ikke er i gang med en uddannelse eller i arbejde. Alt dette vidner om, at vi har et samfund, der ikke er gearet til at forstå og rumme alle slags mennesker. 
Det skal vi gøre bedre. Vi står i en situation med historisk mangel på arbejdskraft - særligt faglært arbejdskraft og folk i omsorgssektoren. Det er et kæmpe samfundsøkonomisk potentiale at få alle med i fællesskabet. Men jeg synes heller ikke vi for alvor kan tale os selv for et velfærdssamfund, før vi formår at løfte de unge, der har de sværeste forudsætninger. 
Hvordan kommer vi så derhen spørger I mig nok? Pege på 3 ting, der skal rettes op på i vores uddannelsessystem.. 
Jeg tror det er helt afgørende, at vi får en mere praktisk skoledag. Der er rigtig mange børn, der lærer bedst ved at forstå formålet og ved at få tingene i hænderne. Folkeskolen skal give succesoplevelser til både de børn, der lærer bedst ved at sidde stille og analysere tekster og de børn, der har brug for at vise deres værd med en mere praktisk tilgang. I dag er det bestemt ikke alle børn og unge, der går ud af folkeskolen med succesoplevelser. Tværtimod. Det skal laves om.
Vi skal turde omfordele uddannelseskronerne, så de i højere grad går til de uddannelser, der løfter flest unge. Hvis man kigger på de samlede udgifter til videregående uddannelser, så får universiteterne 53% af pengene. 53%. Erhvervsskolerne får kun 9% og de uddanner endda 4.000 flere om året end universiteterne. Det er desværre helt skævt. For vi ved, at det om nogen er erhvervsuddannelserne, der løfter de unge, der har de sværeste forudsætninger for at tage en uddannelse. Det er erhvervsuddannelserne, der skaber mønsterbryderne.
Vi skal satse mere på FGU. Jeg tror på, at FGU kan være den tredje vej til uddannelse for mange af de unge, der ellers ville ende i statistikken over dem, der hverken er i uddannelse eller arbejde. FGU er desværre stadig voldsomt underfinansieret, og der er mange udfordringer med fyringsrunder og dårlige bygninger. Det skal vi lave om på. 
Og en sidste bøn her fra mig. Vi skal alle blive bedre til at rumme mennesker, der er lidt anderledes end os selv. Vi skal blive bedre til at se potentialet i alle slags unge ligegyldigt deres forudsætninger. Til en start kan vi kollektivt blive enige om at stoppe med at kalde nogen for “restgruppen”. Ingen mennesker i vores samfund er tilovers. Alle skal med i fællesskabet - det er og har altid været Socialdemokratiets fornemmeste kamp. 
Rigtig god 1 maj" 6306
"26" "https://www.dansketaler.dk/tale/mette-frederiksens-1-maj-tale-2019" "Kære venner
En ny dag. En ny 1. maj. 
Snart et valg. Hvis det altså bliver udskrevet. Statsministeren har nu tøvet så meget, at vi får den længste valgperiode nogensinde i Danmark. 
Det kan godt bekymre én lidt, hvem regeringen lader sig inspirere af. I sidste uge mindede finansministeren mig f.eks. om, at man i Palæstina ikke har haft valg i 10 år. For år tilbage stod Belgien uden regering i cirka halvandet år. Det gik vist i øvrigt fint ... 
Herhjemme forudser mange en historisk grim valgkamp. Hvor pressemøder ikke handler om ny politik. Men om andres politik. Og mon ikke vi kommer til at høre en skræmmekampagne eller to? 
Det er i øvrigt forskellen på Venstre og Socialdemokratiet. Om Venstre kan man bare fortælle om deres rigtige politik. Det er skræmmende nok i sig selv :). 
Spøg til side.
Socialdemokratiet går en anden vej.
Vi fremlægger vores egen politik.
En ny retning for Danmark. En ny regering. 
I mere end 100 år har vi socialdemokrater stræbt efter et samfund med lav ulighed. Med lige muligheder. Et samfund, hvor vi hver især tager ansvar og gør vores bedste. Et samfund med ret og pligt. 
Vi er kommet langt. Men er vi kommet langt nok? Nej, det er vi ikke. Og historien viser os, at det både kan gå frem og tilbage. 
Hver generation har sine begivenheder og udfordringer, der bliver bestemmende. Min far er født i 1948. For ham står Cubakrisen, mordet på præsident Kennedy og den kolde krig som nogle af de store øjeblikke. 
Jeg er født i 1977. For mig er det Mandelas frihedskamp. Det er den unge student, der stopper kampvognene på Den Himmelske Freds Plads. Og det er selvfølgelig Murens fald, der er billederne af min tid. 
Hvordan bliver det for vores børn og unge? Jeg tror, det bliver klimakrisen. Store øer med plastikaffald i verdenshavene. Den unge Greta fra Sverige. Alt for varme somre og en voldsomt dårlig samvittighed. 
Men kære børn og unge; det er ikke jeres ansvar alene at redde jordkloden. Det er vores ansvar. Og I fortjener en regering, der er mindst lige så optaget af klima og miljø, som I er. 
Ikke en fodslæbende regering, der er mere sort end grøn. Lars Løkke Rasmussen har forringet klimaet og miljøet 39 gange. Ja, I hørte rigtigt. 39 gange har regeringen gennemført politik, der går imod klima og miljø. De har droppet ambitiøse mål for både natur og klima. De har vedtaget en landbrugspakke, der ikke var god for vores drikkevand. De har fjernet afgifter på farlig kemi. 
Hvis vi danner regering efter valget. Så skifter vi retning. Vi vil indføre en klimalov med bindende mål. Vi vil gøre Danmark fri af fossile brændstoffer. Vi vil indføre afgifter på plastik, og vi vil have mere fri natur i Danmark. 
Det er tid til et grønt Danmark.
Jeg vil et Danmark, der igen bliver mere retfærdigt. Retfærdigt og solidarisk. 
Vi vil bede bankerne om at betale et større samfundsbidrag. Vi vil sætte loft over lønbonusser. Vi vil bede dem, der har allermest, om [at] bidrage noget mere. 
I alt for mange år har uligheden bare fået lov til at stige. Nu skal vi en ny vej. I alt for lang tid er der blevet centraliseret. Nu skal vi en ny vej. 
I alt for lang tid er der blevet sparet og sparet i velfærden. Nu skal vi en ny vej. 
Sammen. 
Jeg kan ikke gøre det her uden jer. Hvis vi vil have rigtige forandringer, har vi brug for et styrket Socialdemokrati. Valget er jeres. Men I skal vide: Vi har brug for jer. 
Vi vil indføre en ret til tidlig folkepension til dem, der er mest nedslidte. 
Mange år på arbejdsmarkedet og et dårligt arbejdsmiljø sætter sine spor. Ondt i nakken. Skuldrene. Måske ben og hofte. Ryggen. Mange års hårdt fysisk arbejde. Nedslidning kan også være psykisk. Selvfølgelig kan den det. 
Flere og flere lever længere. Mange har både lyst og helbred til også at arbejde længere. Det er godt. 
Men hvad med dem, der ikke kan? Dem, der har været længst tid på arbejdsmarkedet. Dem, der er mest nedslidte. Som har gjort deres for det her samfund. Dem, som ikke længere kan gå på efterløn, fordi den er blevet skåret så meget ned. 
Kære venner
Jeg vil kæmpe med næb og klør for, at de får ret til selv at bestemme, om de vil gå tidligere på pension. 
En dag lukke døren bag sig. Vide de har gjort deres. Og stoppe på arbejdsmarkedet. Inden de bliver så syge, at seniorførtidspension er svaret. 
De borgerlige partier ødelagde efterlønnen. Og for et par år siden prøvede Lars Løkke gudhjælpemig at forhøje pensionsalderen? Det fik vi heldigvis forhindret. 
De partier, der forringede efterlønnen, sidder nu og forhandler om seniorførtidspensionen. 
Åbenlyst fordi valget nærmer sig. 
Det svarer lidt til en boligejer, der opdager en fugtskade. Uden at gøre noget ved det. Men så efter flere år – lige inden huset skal sælges – så bliver fugtskaden malet over. 
Det er derfor, det er en god ide at alliere sig med en byggesagkyndig, når man køber hus. 
Er man i politik, er det en god ide at alliere sig med en socialdemokrat. 
At forbedre seniorførtidspensionen. Det støtter vi selvfølgelig. Hellere lidt end intet. Hellere for sent end aldrig. Men: Det er ikke nok. 
Man skal kunne trække sig tilbage fra arbejdsmarkedet, inden man bliver så syg, som en seniorførtidspension kræver. Dét er forskellen. 
Der har været en overvældende kritik af vores pensionsforslag. Regeringen. Finansministeriet. Førende økonomer. Lederskribenter. Folk med gode uddannelser. Folk med gode job. 
Det får kun mig til at slås endnu mere for vores forslag om tidligere pension. 
Det skal ikke være sådan, at en reform altid betyder forringelser for almindelige mennesker. En reform under min regeringsledelse skal også kunne betyde det modsatte. Forbedringer. Nye muligheder. Retfærdighed. 
Og lad mig være hudløst ærlig. Jeg kan ikke love, at alle, der føler sig nedslidte, vil blive omfattet af den ordning, vi gerne vil gennemføre. Vi har konkret peget på, hvordan vi vil finansiere tre milliarder til opgaven. Vi beder blandt andet bankerne om at bidrage mere. Tre milliarder løser ikke alle problemer. 
Men vi kan gå i gang. Sammen med arbejdsmarkedets parter. Så det bliver gjort ordentligt og grundigt. Så vi sikrer, at mænd og kvinder behandles lige. Det handler om jer, der har været længst tid på arbejdsmarkedet. Jer, der har haft de hårdeste job. Det dårligste arbejdsmiljø. 
Nu er det jeres tur. 
Og til alle jer, der ligesom mig er så heldige at få et arbejdsliv, hvor knæene eller ryggen ikke går i stykker: Nu er det tid til at være solidarisk. 
Det er tid at stå op for ham ved siden af dig. Eller hende. Det er tid til en værdig tilbagetrækning fra arbejdsmarkedet. 
For mig er det faktisk kernen i at være socialdemokrat. Retfærdighed. Denne her gang er det nogle andres tur. 
Vi skal have genoprettet samfundskontrakten.
Nej. Vi skal have en ny samfundskontrakt. 
Derfor. En opfordring til de voksne: Skal vi ikke afskaffe omprioriteringsbidraget på de unges uddannelser? Vise de unge, at vi handler, når det gælder klimaet? Sikre at der er pædagoger nok til vores børn? 
Samtidig. En opfordring til de unge: Skal vi ikke indføre en ret til tidlig folkepension til dem, der er nedslidte? Sikre en ordentlig velfærdsøkonomi. Så der bliver flere medarbejdere til at tage sig af vores syge og ældre. Det er jo dem, der har bygget det her samfund op. 
Og så noget, som ikke er en opfordring. Men som er en klar besked. Til dem i toppen af vores samfund. Til bankerne. I har også et ansvar. Vi kommer til at bede jer om [at] bidrage mere. Vi vil et opgør med den grådighed, der har vist sig i dele af vores samfund. 
Kommer det til at ske med en borgerlig regering? Nej. Det kan kun Socialdemokratiet levere. 
En ny samfundskontrakt. Så de bredeste skuldre igen bærer de tungeste byrder. At vi hver især gør, hvad vi kan for fællesskabet. 
Der er ikke noget, vi ikke kan gøre i fællesskab. Lad os prioritere det, vi er fælles om. 
Og til Lars Løkke: Det kniber gevaldigt med at få udskrevet det valg. Men du skal vide én ting. Ligegyldigt hvor lang tid du venter. Om du trækker valgudskrivelsen til det absolut sidste øjeblik. Vi bliver ikke trætte. Du kan ikke køre os trætte. 
Hvis vi socialdemokrater får muligheden for at danne en ny regering efter valget. Så vil vi søge det brede samarbejde. Der er ikke ét parti, vi kan gøre alt med. Men der er mange partier, vi kan gøre meget med. 
Det er ikke tid til at puste til had, splittelse og konflikter. Tværtimod. Det er tid til at samle Danmark igen. 
Vi vil velfærd først. 
Vi vil et centraliseringsstop. 
Vi vil løse klimakrisen. 
Vi vil en realistisk og retfærdig udlændingepolitik. 
Og vi vil indføre en ret til tidlig folkepension. 
Danmark kan blive en endnu bedre udgave af os selv. Det er tid til en ny politik. Det er tid til en ny regering. 
Socialdemokratiet. Vi er klar til valget. " 8712
"27" "https://www.dansketaler.dk/tale/lizette-lassens-1-maj-tale" "1. maj – dagen hvor vi også skal rejse kampen mod bomber og krig.
Virkeligheden er at krig er et skræmmende instrument til gavn for ganske få virksomheder og rigmænd. Militæret er et olieslugende monster og storforbruger af kemikalier der udledes til naturen. Krigshandlinger ødelægger og lægger hele landområder i ruiner med døde og efterladte i evig sorg.
Dele af befolkningen har siden 2014 lidt i Ukraine, nu er så det hele befolkningen der er blevet ramt. Som tiden går, står det mere og mere klart, at det igen er USA der har kæmpe aktier i den eskalering af krig vi ser. Vi er åbenbart endnu engang vidner til en proxy-krig.
I Danmark står vi hver gang tilbage med politikere der enten blindt eller bedrevidende følger ønsket om at svække eller smadre enhver stat der ikke bukker og nejer for vores overmagt. Tilbage står vi med klamme genopbygningskontrakter og en jublende våbenindustri. Og befolkningerne de lider både under og efter de krige vi har været med til i krigen mod terror og i krigen om verdensherredømmet.
Her i Danmark har vi selv en kæmpe stor del af ansvaret for den situation vi står i i dag. Og desværre er den danske regering opsatte på, at Danmark skal være placeret i kernen af NATO.
Vi har brug for nedrustning, ikke udvidelse af vores militære samarbejde med diverse alliance-partnere som NATO og EU.
USA, verdens største militære magt, og NATO, verdens stærkeste militære alliance, er i vores øjne den største trussel mod menneskeheden Det forklarer den danske Børneavisen på denne måde: NATO – en klub af lande der passer på hinanden – men nej… NATO er en klub af lande der med vold (krig, våben og overmagt) enten smadrer eller undertrykker de lande, der ikke vil være med i legen. En forenkelt voksenforklaring kunne lyde: NATO – magt eliten og våbenindustriens lobby-organisation.
Kapitalisme betyder lige nu krig og ødelæggelser. Magthaverne er villige til at kaste enorme menneskelige, miljømæssige og økonomiske ressourcer ind i kampen for at vinde. Men når stormagter slås, er det altså almindelige arbejdere, der bliver sendt ud for at slå hinanden ihjel.
Krigene bunder i ønsker om ressource-omfordeling og imperialistiske drømme om overlegen geopolitisk magt. USA har det sidste ord i ethvert NATO anliggende, men det er ikke nok for dem, de vil gerne være fysisk tilstede med soldater, materiel og baser i så mange lande som overhovedet muligt. Men hvordan kan nogen tro at det giver os fred i verden?
Med den nye forsvarsaftale kaster vi milliarder efter oprustning. Samtidig har vi en regering der er på absolut vanvids-kurs. Igennem et år har de forhandlet med USA om adgang for amerikanske tropper på dansk jord.
At åbne for det vil betyde afgivelse af suverænitet, og vil være en farlig udvikling, der vil trække Danmark ind i centrum af en eventuelt kommende krig, både som deltager og som bombemål.
Fra den amerikanske base Thule-basen på Grønland har vi blandt andet følgende erfaringer: At de fremmede tropper og personel der arbejder på basen, står uden for dansk ret, både når de arbejder og når de har fri.
At USA bruger helt egne miljøstandarder til oplagring af våben, krudt og brændstof. Sker der ulykker er det det danske beredskab der skal være klar til oprydningsarbejdet.
Alt hvad der foregår på basen er udenfor kontrol, da det følger amerikansk ret. Hvad USA laver og transporterer rundt i hele verden via deres netværk af baser kan de gøre helt uden nogen form for demokratisk kontrol i de pågældende lande. Altså en omgåelse af demokrati, og ikke et forsvar for demokrati som den danske regering ellers forsøger at forblænde befolkningen med.
Overalt i verden bruger USA deres baser og udstationerede soldater til at føre krig på kontinenter langt fra deres eget. Krigene mod Afghanistan, Irak, Libyen kunne ikke være gennemført uden NATO’s og EU’s baser i Mellemøsten og i Europa.
Indtil dags dato har det amerikanske militær altid nægtet at oplyse om de medbringer atomvåben når de lægger til i de danske havne. Det samme vil gøre sig gældende i fremtiden.
Atomvåben er desværre en del af både USA og NATO’s militære strategi, og de holder sig ikke tilbage. Danmark kan ikke engang underskrive FN’s traktat om at forbyde atomvåben fordi vi er en del af NATO, det er da en skandale.
Lige nu opruster Danmark på alle planer. Budgettet til NATO er forøget med 18 milliarder om året, og den danske regering har udskrevet valg om at afvikle forsvarsforbeholdet i EU.
Frygten for krig der ligger latent i os alle, bruges til få os trukket længere ind i militariseringen, men de ressourcer vi bruger på krig og våben, gør blot vores verden mere usikker. De ressourcer der bruges, kunne være så meget bedre givet ud til vores sundhedsvæsen, vores universiteter, skoler og børneinstitutioner, vores offentlige transport og infrastruktur og ikke mindst på forskning, kulturen, naturen og grønne tiltag.
Derfor står vi fast på i TID TIL FRED – aktiv mod krig, at vi skal holde fast i forsvarsforbeholdet og stemme NEJ d. 1. juni – at vi skal ud af NATO, og vi skal stoppe miljø-svineriet og militariseringen af vores samfund.
Vi kan ikke bestemme over hvad andre lande gør, men vi kan vise en vej ved selv at vælge nedrustning i vores land. Hvis vi skal gøre en forskel for vores børn og for vores fremtid skal vi selv tage ansvar for at gå en fredelig vej.
Verden har ikke brug for flere våben, flere soldater og flere krige.
Skal vi ikke alle sammen kæmpe for fred og velfærd i stedet for oprustning?
I anledning af fælles nordisk anti-NATO dag – går vi på gaden med flyers på fredag d. 6. maj – hvor vi også afleverer en opfordring både til den svenske og den finske ambassade om ikke at melde sig ind i NATO. Vi mødes ved Ofelia Beach kl. 10.30 – alle der har tid og lyst er velkomne til at deltage." 5763
"28" "https://www.dansketaler.dk/tale/harald-boerstings-1-maj-tale-2012" "Jeg var ung i 70’erne.
Jeg er klar over, at mange af jer ikke en gang var født dengang! 
Men heldigvis kan jeg da spotte en enkelt eller to, som kan huske den tid! 
70’erne. Det årti, hvor oprør og frihedstrang blev bøjet i neon.
Hvor rødstrømperne blev dannet.
Christiania blev grundlagt.
Røde Mor og Gasolin fyrede gennem højtalerne.
Og man sværgede enten til at være flipper eller disker.
Det var i 70’erne, jeg som ung knægt trådte mine første spæde skridt på arbejdsmarkedet og blev aktiv i fagbevægelsen.
Men alt var ikke kun fryd og gammen.
70’erne bar også en mørkere side med sig.
Oliekrisen kom, efterfulgt af en tårnhøj inflation.
Der blev indført bilfrie søndage.
Benzinpriserne eksploderede.
Det samme gjorde ungdomsarbejdsløsheden.
Pludselig stod de unge i kø foran arbejdsformidlingen for at få arbejde. 
Køen blev længere og længere, og udviklingen toppede først i 1983, hvor 16 pct. at de unge var arbejdsløse!
I dag er 13 pct. af de unge mellem 15-29 år arbejdsløse! Vi nærmer os tidligere tiders kritiske tilstand.
Det gør mig bekymret.
Bekymret for, at vi taber en hel generation på gulvet. Bekymret for de unges fremtid på arbejdsmarkedet.
Og bekymret for det danske velfærdssamfund, som i høj grad har brug for Danmarks eneste råstof i fremtiden.
De unge.
Konsekvensen af ungdomsarbejdsløsheden i 70’erne og 80’erne kan stadig ses. 
Mange af de, som aldrig blev en del af vores arbejdsmarked, er i dag på offentlig forsørgelse.
Tabt af samfundet.
Det må ikke ske igen!
De unge har brug for os.
De har brug for en håndsrækning og en åben dør til fællesskabet.
Vi har ikke været gode nok til at hjælpe dem i arbejde. Eller i uddannelse. 
Vi har ikke stillet de nødvendige redskaber til rådighed, så de unge kan få et ordentligt fodfæste på arbejdsmarkedet og i fællesskabet.
Vi har i stedet overladt dem til et uddannelsessystem, som ikke sikrer, at de kan gennemføre. 
Vi har overladt dem til et aktiveringssystem, som ikke er gearet til at få dem i arbejde. 
Vi har ladet de unge sejle i deres egen sø. 
Det er det, som bekymrer mig mest.
Vi skal skabe de rammer, som giver dem en uddannelse og en billet ind på arbejdsmarkedet. 
Det gør vi ved at udstede en garanti til de unge.
En garanti for at de kan gennemføre deres uddannelse. Det betyder, at vi skal skabe flere praktikpladser i samarbejde med regering og arbejdsgiverne. Og her mener jeg både de private arbejdsgivere og de offentlige.
Det gør vi ved at sikre et løft til vores erhvervsuddannelser, som kan få flere unge til at tage en faglig uddannelse. Det skal gøres ved at afsætte flere midler til området. 
Og det gør vi ved at sætte mere fokus på jobrotation i den private sektor. For når vi trækker de erfarne ud for en stund, giver det de unge muligheden for at komme ind på arbejdsmarkedet.
Udover ungdomsarbejdsløshed er der et andet emne, jeg er stærkt optaget af: Social dumping.
Det faktum, at udenlandsk arbejdskraft strømmer til Danmark og underminerer vores danske overenskomster.
Da jeg åbnede avisen i går, kunne jeg konstatere, at jeg ikke er den eneste, som finder det vigtigt!
Dansk Folkeparti er skam også kommet på banen med en ny annoncekampagne. DF har endda været så venlige at bruge mig som frontfigur i annoncen!
Jeg er ikke helt tilfreds med karikaturtegningen, som jeg synes mest af alt ligner Søren Espersen.
Jeg bliver i annoncen spurgt, hvorfor jeg, som den EU-lakaj jeg er, ikke løfter en finger for de danske lønmodtagere, som presses af billig østeuropæisk arbejdskraft.
Hvorfor svigter du dine medlemmer, Harald Børsting, spørger Dansk Folkeparti i overskriften.
Jeg svigter skam ikke!
Den danske LO-fagbevægelse svigter ikke!
Vi har kæmpet i mange år!
Vi har brugt millioner af kroner på at bekæmpe social dumping. 
Vi har udført utallige blokader og sikret de udenlandske arbejdere bedre vilkår. 
Også dengang DF var lakaj for den borgerlige regering.
Dengang det var DF, der svigtede de danske lønmodtagere – gang på gang! 
Dengang DF og den borgerlige regering lod problemet med social dumping vokse og vokse. 
Man skal passe på med at kaste med sten, hvis man selv bor i et glashus! 
Det burde Pia Kjærsgaard og DF huske på, før de skyder os ting i skoene, som ikke kunne være længere væk fra virkeligheden!
Du kan selv stoppe sniksnakken, Pia, og komme i sving! 
Der skal også politiske løsninger på bordet og her kunne det være klædeligt, hvis DF stod klar til at være en del af løsningen!
Venner.
Vi skal have styr på tilgangen af udenlandsk arbejdskraft. 
Ungarere, polakker og baltere strømmer hertil i tusindvis. 
De søger lykken på vores arbejdsmarked. Og de er villige til at gå langt. 
Så langt, at de vil arbejde til en løn, langt under de danske. 
Vi risikerer at stå med en ny underklasse af fattige, der er i beskæftigelse. Det vi kalder working poors.
Det skal vi bekæmpe.
For alles skyld. Også for dem der kommer hertil! 
Den udenlandske arbejdskraft er velkommen i Danmark. 
Men det skal ske på danske løn- og arbejdsvilkår.
Desværre ser vi alt for tit, at reglerne ikke overholdes. 
Det vil vi ikke finde os i! 
Men det er ikke rimeligt, at fagbevægelsen skal tage hele slæbet alene.
Regering, folketing og arbejdsgivere skal også tage deres del. 
Vi skal kræve, at arbejdsgiverne sikrer, at reglerne overholdes og at deres underleverandører overholder reglerne. Vi vil ikke finde os i krumspring med vikarbureauer eller andet. 
Vi skal kræve, at der afsættes nok ressourcer til arbejdstilsynet, så de kan sikre et ordentligt arbejdsmiljø.
Og flere ressourcer til SKAT, så vi kan sikre, at virksomhederne og arbejderne betaler skat og moms.
Til sidst skal der sikres flere ressourcer til politiet, så de kan sikre, at illegal arbejdskraft ikke opholder sig i Danmark. 
Social dumping er en udfordring, som skal løses af både fagbevægelse, arbejdsgivere, regering og folketing.
Vi skal forpligte hinanden på, at vi vil værne om den danske model. For den er og vil altid være det bedste boldværk mod løntrykkeri!
Venner.
Vi står med en unik mulighed for at gøre noget ved ungdomsarbejdsløshed og social dumping. 
Vi går nemlig en særlig tid i møde.
En tid præget af stærke og vigtige forhandlinger for Danmark. Trepartsforhandlinger. 
En tid, hvor vi må indstille os på at indgå det, jeg kalder en samfundsoverenskomst. 
En samfundsoverenskomst, hvor vi forpligter hinanden til at løfte i flok. Hvor vi står sammen om den vision, som skal bringe Danmark stærkt og sikkert ind i fremtiden.
Vi skal sikrer arbejde til alle, vi skal sikre vores velfærd, og sikre at de, som står uden for arbejdsmarkedet, får en værdig behandling og bliver en aktiv del af samfundet og fællesskabet.
Det er nu, vi skal forny overenskomsten mellem 
- danskerne og magthaverne, 
- lønmodtagerne og arbejdsgiverne, 
- de ældre generationer og de yngre, 
- dem på toppen af arbejdsmarkedet, 
- og dem i kanten.
Kampen mod ungdomsarbejdsløshed og social dumping skal også tages politisk. 
Derfor er de et varmt emne til de kommende trepartsforhandlinger.
Trepartsforhandlingerne er en unik historisk mulighed for sammen at skabe en positiv samfundsudvikling.
Vi er parate til at løfte og styrke fællesskabet. 
Vi er en ansvarlig aktør, som kæmper for et samfund med plads til alle. 
Og vi er talerør for tusindvis af danske lønmodtagere, som vi kæmper for gennem vores politiske indflydelse.
Og vores politiske indflydelse vil også gøre sig gældende ved de kommende trepartsforhandlinger.
LO-fagbevægelsens mål er en bred og bæredygtig aftale. 
Vi skal rette et stærkt fokus på at løfte lønmodtagernes uddannelses- og kompetenceniveau. 
Vi skal iværksætte et opgør med den stigende langtidsledighed og se nærmere på, hvordan den fremtidige beskæftigelsesindsats skal skrues sammen.
Vi skal skabe en tryghedsreform og strategi for den offentlige sektor. 
Sidst, men ikke mindst, skal vi styrke den danske model og bekæmpe social dumping. 
Men ... for at få råd, er vi nødt til at bidrage hver især. 
Det er ikke KUN LO’s medlemmer, som skal bidrage.
Det skal alle!
Den borgerlige regering nød godt af at tørre regningen af på lønmodtagerne, mens de selv holdt hånden over bankerne, de rige og virksomhederne.
Den tid er forbi! 
Nu er vi alle nødt til at bidrage!
Kære venner.
Vi skal i dag glæde os over en ny tid og et nyt fundament at stå på. 
Både for LO-fagbevægelsen – men så sandelig også for de medlemmer, vi repræsenterer! 
En ny tid efter 10 år med en borgerlig regering!
Vi har fået en rød regering, som vægter lønmodtagerrettigheder højt. 
Vi har fået en regering, som har valgt arbejdsvejen og reformvejen. 
Og vi har fået en regering, som ønsker at indgå i forhandlinger med fagbevægelsen om, hvordan fremtidens Danmark skal se ud.
Kære venner.
Lad os kæmpe for arbejde til alle. 
Lad os kæmpe for at bevare vores velfærdsydelser. 
Lad os kæmpe for de, som står på kanten af samfundet og de, som står uden for vores arbejdsmarked.
Lad os kæmpe for hinanden og med hinanden for et mere retfærdigt samfund. 
Lad os huske denne 1. maj som startskuddet til vores fælles samfundsoverenskomst. En samfundsoverenskomst, hvor vi forpligtede hinanden til at løfte i flok. 
Fortsat god 1. maj!" 9108
"29" "https://www.dansketaler.dk/tale/mette-frederiksens-1-maj-tale-2004" "For nogle uger siden havde jeg besøg inde i Folketinget. Det var SID Ballerup. Og efter en tur rundt i huset og en efterfølgende diskussion fik jeg en gave. Gaven var noget helt specielt. Og jeg har den faktisk med i dag.Det er en bog og jeg har den her. Den hedder Kong Leopolds arv.
En stærk bog. Ikke for sarte sjæle. Den handler om Congo. Et af verdens rige- ste lande. Koloniseret af Belgien og gjort til genstand for en griskhed og en ky- nisme vi slet ikke kan forstå. Eller kan vi?Historikere mener, at op i mod 10 millioner mennesker døde under det belgi- ske styre. 10 millioner mennesker måtte lade livet for slaveri og menneske- foragt. For magten og for den hvide mand.Mens jeg læste bogen blev jeg rasende på vores fortid og det faktum, at vi leve i en verden, hvor den øverste halvdel er rig på trods. Hvor vores rigdom og vo- res velstand hænger uløseligt sammen med at flere milliarder mennesker lever i absolut fattigdom.Når jeg læser om vores blodige historie får jeg lyst til at sige at beklage og tage afstand fra de ekstreme forbrydelser, der har præget både min og jeres historie.
Men hvis historien skal tjene fremtiden, så kræver det mere handling end blot at fortryde.Forbrydelser mod menneskeheden er jo ikke fortid.
Overtrædelser af menneskerettighederne, etnisk udrensning og brug af tortur er jo nu.
Det sker i dag og det sker i vores verden.Det sker i Sudan, Congo, Uganda, Burma, Colombia, Burundi, Elfenbenskysten, Liberia, Sri Lanka, Nepal og Filippinerne. Det sker, når de her lande eller deres oprørere bruger børn – helt ned til 8-10 år - som soldater.Børn, der kidnappes på vej hjem fra skole. Børn som aldrig kommer hjem igen.
Det sker med militærregimet i Burma, diktaturet i Nord-Korea og når Kina fort- sat fængsler dem der tillader sig at tænke anderledes.Vi må ikke vende hovedet den anden vej. For det sker i vores verden. Og jeg vil ikke have at vores efterkommere en dag vil læse bøger om udnyttelse af mindreårige børn til sex-industrien i Europa, og undre sig over, at vi ikke sagde fra. At vi ikke insisterede på et godt liv for alle.Det er derfor, vi bliver nødt til at reagere. Det er derfor, vi ikke må være ligeg- lade.Det er os, der skal holde fast i, at et menneskeliv ikke har mere værdi på den ene side af jordkloden end den anden.I dag fejrer vi jo mere og andet end, at det er arbejdernes internationale kampdag. Det er i dag EU udvides med 10 nye medlemslande. Endelig. Endelig udvides EU. Og Øst og Vest forenes.Det er nu snart 15 år siden, at befolkningerne i Øst fik væltet de kommunisti- ske regimer. Efter mange årtiers undertrykkelse fik friheden lov at vinde, og statuerne af Lenin og Stalin blev væltet.Men der gik ikke lang tid førend jerntæppet blev erstattet af en ny skillelinie. På den side alle os i det rige EU. Velstand og velfærd. Potentialer og fremtid. På den anden side de tidligere øst-lande. De fleste lande udstyret med fattig- dom, høj arbejdsløshed og et ureguleret marked.Men vi vil, hverken have betonmure, sølvtæpper eller skillelinier mellem men- nesker. Og det er hvad enten, det er i de besatte områder i Mellemøsten eller her i Europa.Den tid vi lever i skriger på mere politik og ikke mindre. På mere samarbejde – ikke mindre. Europa skal være den verdensdel, hvor ord som velfærd, solidari- tet og udsyn ikke bare er fine ord, der læses op af en politiker, men som er og bør være en realitet i den daglige hverdag.Lad alle os i det ” gamle Europa” byde vores naboer velkommen. Og lad os bruge det europæiske samarbejde til at vise, at der ikke skal konkurreres på lave lønninger og dårlige miljø-standarder. Lad os bruge samarbejdet til at vise at vi sammen kan bekæmpe arbejdsløshed, den manglende ligestilling mellem mænd og kvinder og fattigdom.
Efter den her tur ud i både verden og Europa, så nogle enkelte ord om det her lille land mod nord.Kære Danmark. Hvad vil du egentlig?Nogen kan måske huske, at jeg i min 1. maj tale for tre år siden sagde, at det ikke var ligegyldigt om det var den ene eller anden Rasmussen, der ville vinde folketingsvalget.De her næsten tre år vi nu har haft en borgerlig regering har givet mig ret. Også mere end, hvad godt er.Og lad os bare tage det i alfabetisk rækkefølge;A for arbejdsløshed og ArrivaB for Bush, Brian, bluff og besparelserC for censur og centraliseringD for demagogi og dalende demokratiE for efterretningstjeneste eller exit ministerF for FarumG for griske gårdejere og alt for meget gylleH for højere priser i daginstitutionerneI for indelukkethed og intoleranceJ for en jeg, jeg, jeg, jeg kulturK for knæfald, Krarup og klækkelige skattelettelser til de rigeste.L for letkøbte løsningerM for magt og melodien, der blev vækN for narreværk, ny-liberalisme og nedvurderingO for opgør med velfærdssamfundetP for privatisering af TV2R for rig, rigere og rigestS for spin og smagsdommereT for tanketyranni og Thors hammerU for utroværdighedV for venstre, værst og velfærdssamfundet i kriseX for XenofobiY for YuppieZ for Zoner, der er blevet dyrereÆ for ævØ for øvÅ for ÅÅÅÅHHH - hvor Danmark dog fortjener bedre....Kære Danmark, hvad skal vi egentlig?Arbejdsløsheden skal bekæmpes. Og vi skal bruge flere penge på uddannelse og forskning. Fra folkeskolen til det voksne menneske, der frivilligt eller tvun- get af omstændighederne sætter sig tilbage på skolebænken.Vi kan ikke spare os til velfærd. Men vi kan investere i mennesker. Og det er vi parate til.Og så skal vi til at dyrke nysgerrigheden igen.For er det virkelig sådan, at vi allerede har læst alle de bøger, vi skal læse. At vi allerede har lyttet til alle de fortællinger, der kan fortælles. At vi allerede har set de billeder, der skal dokumentere.Eller er det ikke snarere sådan, at vi mennesker aldrig bliver færdige. At vi al- drig kan læne os tilbage og ikke gide mere. At vi nu og fortsat bliver nødt til at udfordre os selv og hinanden.Vi skal turde at gribe bolden. Også selvom det kan være svært at se, hvem der har kastet den.Jeg tror næste etape i vores projekt - ud over at rette op på skaderne fra den her regering – skal handle om ordentlige fødevarer, et renere miljø, mere tid og mere kvalitet.Og så skal vi have alle med. Lige nu diskuterer middelklassen sine egne skatte- lettelser, og resten er overladt nærmest til tilfældighederne.Vi vil et velfærdssamfund, der ikke blot er for de fleste. Vores politiske kamp skal ikke stoppe før end, at ethvert menneske faktisk lever det liv han eller hun gerne vil.Fordi hverdagen er vigtigt. Også i en global verdenAfslutning:Den danske sangkunstner Ivan Pedersen synger i en sang på hans nyeste CD- udgivelse, at tanker er toldfri......Og hvem siger i øvrigt at drømme er noget, der skal høre natten til. Rigtig god 1. maj." 6696
"30" "https://www.dansketaler.dk/tale/frank-jensens-1-maj-tale" "Kære venner,

Det er en særlig oplevelse for mig at fejre den traditionsrige 1. maj i år. Som Københavns overborgmester.

Sidste år på den 1. maj havde jeg netop truffet den beslutning, at jeg ville tilbage til politik. Selvom jeg havde et godt job i det private erhvervsliv, og tid til at pleje familien og vennerne, så var der alligevel noget, der trak mig tilbage under de røde faner og ind på den politiske arena. Jeg ville gøre en forskel for de mange – og det er derfor, jeg står her i dag.Det er derfor, vi alle står her i dag.

Der er desværre andre og mere alvorlige grunde til, at 1. maj er noget særligt i år.

Vi oplever nu at fejre arbejdernes kampdag i en økonomisk krise. Vi står med arbejdsløshedstal, der stiger til uhyggelige højder og med voldsomme personlige konsekvenser for de arbejdsløse. Vi kan ikke længere opretholde den velfærd, vi kender, fordi vi skal spare. Og alt dette er virkeligheden, fordi vi står med en regering, der har ført den mest uansvarlige økonomiske politik, vi har set i mange, mange år.Når I møder de af jeres venner, bekendte, kolleger eller familiemedlemmer, som stemmer på Dansk Folkeparti, Venstre eller på De Konservative, vil I så ikke spørge om noget fra mig?

Vil I ikke spørge, om de tror, der er en sammenhæng mellem de 24 milliarder kroner, som finansminister Claus Hjort Frederiksen nu har pålagt os at spare på velfærden og de 24 milliarder, som Venstre og De Konservative har givet i skattelettelser til de rigeste? Og med Dansk Folkepartis trofaste velsignelse – hele vejen igennem.For sjovt nok er beløbet med de 24 milliarder nemlig det samme. Pengene passer, og de taler deres tydelige sprog: Man kan ikke både give skattelettelser og øget velfærd, sådan som regeringen har forsøgt at binde danskerne det på ærmet i efterhånden mange år.

Regeringens fyringer betyder mindre tid til omsorg
 
I København oplever vi nu konsekvenserne af regeringens økonomiske politik.
 
I har alle sammen hørt om de mere end 20.000 offentligt ansatte, som regeringen vil fyre i kommunerne, og det rammer også her.Bag de mange tal, der flyver rundt i debatten, gemmer sig en benhård virkelighed. Regeringens fyringer af offentlige kernemedarbejdere betyder mindre tid og mindre omsorg til børnene og de gamle. Så enkelt er det.Jeg har læst for nyligt, at Lars Løkke roser sig selv for sin ”realisme”. Hvis det passer, så skulle han tage og kalde tingene ved deres rette navn. Og det er, at regeringen skærer ned på tiden til børnene i skoler og daginstitutioner, og på omsorgen for vores ældre på plejehjemmene. Så enkelt kan det siges. Det er realisme, der er til at tage og føle på!

Der er et alternativ til de borgerlige
Skulle man være i tvivl om, at der findes en anden vej end regeringens, så er der grund til at se på, hvad et rødt flertal sammen med de Radikale har gjort i København.
 
Vi investerer, i stedet for at skære ned. Vi tager fat og bygger os ud af krisen, i stedet for at gå i sort og fyre dygtige medarbejdere.Jeg er glad for, at det i marts er lykkedes os at samle et solidt flertal bag den såkaldte ”Kickstart København”-aftale, hvor vi investerer 561 mio. kroner i at fremrykke anlægsaktiviteter, og hvor vi skaber 5.500 arbejdspladser.
 
5.500 arbejdspladser, som primært skabes i det private erhvervsliv. I den private byggesektor.Vi er kommet godt i gangSidste år handlede min 1. maj-tale om børnene, som skulle have bedre pasning og bedre skoler. Jeg talte om beskæftigelsen, der skal have et markant løft. Og jeg talte om banderne, som vi skal sætte en stopper for.

Det var valgkamp. Nu har vi været i arbejdstøjet siden januar, og vi er kommet godt i gang på alle punkter.Vi har med de Radikale lanceret en ambitiøs Ungejobpakke, hvor vi skaber nye jobs og flere praktikpladser til vores unge.

Vi har samlet alle kommunens partier og forvaltninger i indsatsen mod banderne. Vores Exitstrategi skal få bandemedlemmerne ud af den kriminelle løbebane ved at tilbyde dem jobs eller uddannelse – og mange hårdkogte kriminelle har allerede meldt sig på banen, for at komme ud af de kriminelle miljøer.Vi har taget de første spadestik til at indfri den pasningsgaranti, som vi lovede før valget. Vi har sat gang i byggeriet af de mange, nye dagsinstitutioner, der skal gøre det muligt at tilbyde pasning inden for 15 minutter på cykel til alle børnefamilier i København.

Fælles front for folkeskolen
Men 1. maj er om noget en dag at se fremad. For mig at se ligger en af de vigtigste opgaver i den nærmeste fremtid i at styrke vores fælles folkeskole.
I folkeskolen lægger vi grunden til de nye generationer, som med deres viden, engagement og initiativ skal skabe fremtidens Danmark.I folkeskolen knytter vi de bånd, der skal holde sammen på vores velfærdssamfund. Bagerens søn går i skole med direktørens datter.
 
Vi skal levere et ordentligt folkeskoletilbud – både når det gælder faglighed og fysiske rammer. Det er helt basale krav, som vi ikke indfrier godt nok i København i dag – og det har vi ikke gjort i alt for lang tid.Derfor vil jeg gerne bruge min 1. maj-tale til at invitere til, at vi i København danner fælles front for vores folkeskole. Det handler om, at ansvaret for folkeskolen ikke kun ligger ét sted. Vi har alle nogle krav til den gode og stærke folkeskole – men vi ved også, at vi alle skal bidrage, hvis folkeskolen skal blive stærkere.

Gang i renoveringen
For min del vil jeg sammen med børne- og ungdomsborgmester Anne Vang gøre alt, hvad vi kan for at indfri de krav, som forældrene med rimelighed kan stille til den københavnske folkeskole: Både krav om gode fysiske rammer og krav om høj faglighed. Vi tager det ansvar på os.Det skal være slut med faldefærdige vinduer og uhumske toiletter. Og det skal være slut med klasselokaler, der emmer af dårligt indeklima og hæmmer indlæringen. Vi politikere skal finde penge til at sætte skoler i stand, og dét agter vi at gøre.
 
Vi håber så på den anden side, at skoleeleverne tager ansvar for at passe på skolen. Og ikke nok med det: Vi forventer også, at eleverne – sammen med deres forældre – vil hjælpe hinanden med at skabe ro i klasseværelset, så de kan få en god undervisning og blive dygtige til deres fag.

Flere timer i dansk og matematik
Men hvad betyder rammerne, hvis det kniber med lærdommen, med indholdet i folkeskolen? I dag går mere end hver femte københavnske elev ud af folkeskolen uden at kunne læse eller regne tilfredsstillende. Det går ganske enkelt ikke længere.
 
Vi skal ikke diktere fagligheden fra oven. Vi hjælper ikke folkeskolen med projektmageri og nye påfund, skemaer eller endeløse evalueringer, som i virkeligheden er langt væk fra det centrale i folkeskolen. Nej, vi skal finde penge til flere timer i dansk og matematik. Slet og ret.Vi skal ikke længere acceptere den delte skole, hvor der i nogle områder stort set kun er to-sprogede elever, mens der i andre kun er danske. Vi er nødt til at tage fat på det problem, så børneflokken i folkeskolen bliver mangfoldig - og så der kan gennemføres en fagligt forsvarlig undervisning i klassen.

I København står vi sammen - og tager fælles ansvar
Vi står som københavnere sammen om vores by, og vi skal danne fælles front for vores københavnske folkeskole. Vi skal alle tage et ansvar – for os selv og for hinanden.Jeg håber, at I vil tage ansvaret for en god by og en god folkeskole på jer sammen med mig. I fællesskab for det samfund, vi kæmper for i dag. 

Fortsat god 1. maj!" 7416
"31" "https://www.dansketaler.dk/tale/ida-aukens-1-maj-tale-2010" "Hvert år når vi nærmer os 1. maj kommer der en opfindsom journalist og stiller spørgsmålet ”Er der stadig noget at kæmpe for på arbejdernes internationale kampdag?”... Svaret er mere end nogensinde: Gu er der så!
Aldrig har det velfærdssamfund, vi har kæmpet så hårdt for at få indført, været under så hårdt pres.
Aldrig har kampen mellem et Danmark for de få, privilegerede og et Danmark for alle været tydeligere.
Aldrig før har vi stået i en situation, hvor en dansk regering forsøger et så stort bluffnummer, som det Venstre og Konservativ har gang i i øjeblikket.
Claus Hjort Frederiksen forsøger at sælge meget massive nedskæringer i velfærden, som en velfærdsforbedring. Det er en hån mod danskerne. Så dumme er vi ikke!
Selv Venstres dyrt indkøbte spinmaskine har ikke kunnet fordreje sandheden. Men ok, de har vist også haft mere travlt med at udtænke intelligente facebookopdateringer.
Regeringen er presset. Den kan nu selv se konsekvenserne af de sidste ni års ufinansierede skattelettelser og lemfældige økonomiske politik. Det er nemlig denne uansvarlige økonomiske politik, der gør, at krisen har ramt Danmark langt hårdere end mange andre lande. De smørrede grin fra de fede tider er stivnet. Vores statsminister ser i dag både træt og opgivende ud.
Det allerværste ved VKO's ufinansierede skattelettelser og uansvarlige økonomiske politik er dog, at det nu har direkte konkrete konsekvenser på skolerne, i børnehaverne, ældreplejen, daginstitutionerne og den kollektive trafik. Regeringens helt forudsigelige løsning på krisen er nemlig nedskæringer på velfærden. VKO har selv skabt det enorme hul i statskassen, de nu bruger som undskyldning for nulvækst og fyringsrunder. Genial måde at snige Foghs minimalstat ind ad bagdøren.
Lars Løkke, Claus Hjort og Pia Kjærsgaard har planlagt så store nedskæringer, at Schlüters kartoffelkur kommer til fremstå som den rene grisefest. Løkke forsøger at bagatellisere omkostninger ved nedskæringerne, men fortæller os samtidig, at vi skal være realistiske, og at vejen ud af krisen bliver hård og besværlig. Nej, det er der er vel ingen, der længere tror, at det ligefrem bliver en charterrejse til Mallorca med Lene Espersen.
Lars Løkke beder om realisme. Men virkeligheden afhænger som bekendt af øjnene, der ser. Regeringen har ikke fremlagt en holdbar plan for fremtiden. Nedskæringer kvæler tværtimod kun det begyndende forår i økonomien og spænder ben for jobskabelsen. 
SF vil kæmpe for en anden vej ud af krisen.
I SF ved vi, at vi kan løfte i flok gennem offentlige investeringer. Det er sådan, vi får sat gang i økonomien og skabt arbejdspladser. Vi skal have sat gang i byggeriet ved fx at energirenovere skoler og plejehjem, der i dag fyrer for gråspurvene og har et elendig indeklima. Vi skal have investeret i de mange nye ting, vi er gode til: energiteknologier, miljøteknologier og velfærdsteknologier. Vi skal have udviklet nye løsninger og hjulpet de mange nye ideer fra den første demonstrationsmodel og ud til markedet.
På den måde får vi noget for pengene, samtidig med at vi får lavet en investering i samfundet, der over en årrække vil betale sig hjem i form at lavere udgifter til el og varme samt i eksport og nye arbejdspladser. På den måde får vi skabt nye løsninger, nye ideer og er med til at løse tre af samfundets største kriser: finanskrisen, klimakrisen og den krise, der kan opstå, når vi om nogle år ikke længere er selvforsynende med energi.
Derudover skal vi have investeret i fremtiden. I de unge. Vi risikerer i øjeblikket at tabe en hel generation på gulvet. Regeringens svar er igen ... nedskæringer! Det er jo en fejl af enorme dimensioner. Det rigtige svar er selvfølgelig: uddannelse, praktikpladser og arbejdspladser til de unge.
I forgårs havde vi en stor debat i Folketingssalen. Var der nogen her, der fulgte med? Nå ikke? Det skal I være glad for. Regeringens ministre og ordførere har udviklet sig til de rene børnehavebørn. Hver gang vi efterlyser en økonomisk plan fra regeringen, får vi svaret: Årrrjaaa ... hvad med jer selv??!!!
Efter at have spildt et af Danmarkshistoriens største økonomiske opsving, efter at have givet ufinansierede skattelettelser til de rigeste i stedet for at investere i vores fælles fremtid, viser regeringen sig nu som 100 % ude af stand til at tage ansvaret for den situation, de har bragt os i.
Men lad mig sige det helt klart: Selvom vi ikke har været med til at bringe Danmark ud i denne krise af dimensioner, er vi klar til at tage ansvar for at få løst problemerne. Derfor fremlægger S og SF inden sommer en stor økonomisk genopretningsplan, der kan bringe Danmark tilbage på rette spor.
Vi er nemlig klar til at tage ansvar.
Vi er klar til at have respekt for den tillid, vælgerne viser os.
Vi er klar til at stå op hver eneste morgen og tænke, hvordan vi i dag kan være med til at gøre hverdagen bedre for danskerne.
Så svaret til den opfindsomme journalist, der spørger, om der er noget at kæmpe for første maj, er i år: Gu er der så, og S og SF er mere kampklar end nogensinde.
God 1. maj" 5038
"32" "https://www.dansketaler.dk/tale/mette-frederiksens-1-maj-tale-2005" "Kære venner,Når progressive kræfter i midten af 1800-tallet sagde, at en dag ville man se et Danmark, hvor der ikke længere ville være børnearbejdere i industrien, at revselsesretten en dag ville være afskaffet, og at der en dag ville blive skabt et udannelsessystem med fri og lige adgang.Og når ambitiøse og socialt ansvarlige mennesker for hundrede år siden sagde, at der en dag ville blive indført en folkepension, et dagpengesystem, at der engang i fremtiden ville være barselsorlov, nedskrevne menneskerettigheder og et gratis sundhedsvæsen.Ja, hvad skete der så egentlig. Svaret er enkelt. Man troede ganske enkelt ikke på det. Vi skal ikke langt tilbage i historien, førend Danmark, som samfund, var både fattigt og uudviklet.At Danmark i dag er et af de rigeste og mest demokratiske samfund i verden skyldes ene og alene mennesker. Mennesker, der har villet noget, mennesker, der har drømt, mennesker der har insisteret på forandring. Og på forbedring.Hvorfor starter jeg her? Det gør jeg fordi, at vi nu skal i gang med det nye politiske projekt, hvis resultater vi knap tør håbe på i dag.For selvom vi er nået fantastisk langt her i det danske samfund, så er det min påstand, at de problemer, der stadig findes, er nøjagtig lige så uretfærdige, som de altid har været det.Politik er ikke forvaltning, regulering, spin og tomme overskrifter. Politik er summen af de holdninger og de meninger, der kan drive et samfund videre. 
Og her spiller vi – Socialdemokratiet og fagbevægelsen - nøjagtig samme vigtige rolle, som vi altid har gjort det.Vores drivkraft har altid været den sociale indignation. 
Det har været VORES ønske om retfærdighed og et bedre liv for flere, der har været grundlaget for vores politiske arbejde. Det har ikke forandret sig.Og det må ikke forandre sig!Vi er det store reformparti i Danmark, der grundlæggende vil forandre for at forbedre. Og der er nok at tage fat på.For det første må vi have verden ind i hverdagen. Vi mennesker hører sammen. På godt og ondt. Vores handlinger og vores holdninger har konsekvenser for andre mennesker. Vi hører sammen, og vi har ansvar. Både for os selv og for andre. 
Vores verden er blevet mindre. Men ikke uligheden.Det er ikke mange timer i en flyvemaskine, der adskiller os. Men verden ser ikke ens ud, når den ses fra henholdsvis syd og nord.Den globale ulighed er enorm. Den nordlige halvkugle er sammen med de nye økonomier i Asien førertroppen, og velstanden buldrer derudad. Sådan ser det ikke ud på den sydlige halvkugle.Afrika er ved at rådne op. Er det ikke fattigdom og borgerkrige, så er det AIDS og HIV, der slår mennesker ihjel.Vi ved det jo egentlig godt, og hvad forskel gør egentlig hver enkelt af os, tænker vi? Jeg tror - jeg ved - vi kan gøre en forskel. Også i vores hverdag. 
Men de store ændringer skal ske politisk.Verden har brug for mere politik. Ikke mindre. Vi må kræve et reelt internationalt engagement, når problemerne kræver det.Vi kan ikke leve med, at et helt kontinent langsomt men sikkert kører mod den menneskelige afgrund. Kampen mod den AIDS-epidemi, der lige nu slår flere mennesker ihjel end terrorisme, er ikke Afrikas ansvar, men hele verdens.Lad os droppe de store toldmure omkring EU - slip de fattige bønders produkter fri! Lad os få eftergivet noget af den store gæld, der tynger de fattigste lande. Og lad os styrke det internationale engagement i de borgerkrige, der truer fx Sudan og Centralafrika.For det andet må vi altså gøre op med tidens illusionsnummer om, at alt er godt i Danmark.Som jeg sagde det i min indledning, så er vi nået langt med vores samfund. Men langt og færdigt er som bekendt ikke det samme. Fordi flere har fået det bedre. Og fordi nogle få har fået det rigtigt godt, så er livet jo mere nuanceret end som så. 
Som nyvalgt Socialordfører for Socialdemokratiet er det min opgave, at råbe vagt i geværet, når vi som samfund ikke gør vores allerbedste for dem, der behøver os allermest.Ca. 65.000 kvinder udsættes hvert år for vold i Danmark. Alt for mange gange sker det derhjemme og alt for ofte er børn tilskuere til at far slår mor. Vi regner faktisk med, at næsten 30.000 børn hvert år skal lægge øjne og øre til overgreb derhjemme. Hvad er det for en opvækst, vi giver de børn, og hvordan kan vi egentlig forsvare, at der ikke er krisecentre nok, og at vi i alt for få tilfælde behandler de mænd, der slår?Ca. hvert tiende barn i Danmark vokser op med sociale og sundhedsmæssige problemer. Mange af børnene klarer heldigvis skærene og finder deres egen og brugbare vej i livet. Men alt for mange får slet ikke den hjælp, de skal have, og så er der jo sådan set ikke noget at sige til, at vi har problemer i de større byer, når gadelamperne tændes, og natten banker på.Der er flere indvandrerkvinder, der står uden for arbejdsmarkedet, end der er kvinder med etnisk minoritetsbaggrund, der er i arbejde i Danmark. Hvordan er det lige vi forestiller os, at integrationen skal kunne lykkes, og at de her mange kvinder skal kunne være aktive medborgere, når tallene er så grelle?Vi kan se, at gadebilledet ændrer sig i København. Der er simpelthen kommet flere tiggere og hjemløse. Og vi kan se, at mange af dem ikke har det godt. Hvorfor leverer vi ikke den tilstrækkelige psykiatriske indsats, der skal til, så vores psykiske syge ikke skal gå for lud og koldt vand i det indre København?Og bevæger vi os fra Rådhuspladsen og til Vesterbro, så møder vi narkomanerne og de udenlandske prostituerede, der trækker i Skelbækgade. Hvorfor reagerer vi ikke på det, vi ser?Her er det ikke nok med puljer og slette miners spil. Nej. Jeg vil ikke acceptere, at narkomaner, der virkelig er ramt af misbrug og social deroute, skal stå og fixe i vandpytter og med bukserne nede om hælene. Lad os få oprettet sundhedsrum, så der dog bibringes lidt mere værdighed i hverdagen. Og lad os da turde sætte fokus på den efterspørgsel, der bestemmer, at kvinder og børn sælges som sex-slaver til det rige vesten.Jeg ved det er barske ord. Men jeg ved også, at det er os, der bliver nødt til at sige det. At vi skal gentage det igen og igen. Det er os, der skal finde de løsninger, der skaber et bedre liv. Både for de synlige og for de usynlige i vores samfund. 
Lad os nu få ambitionerne i højsædet. Lad os insistere på et bedre, sundere, sjovere og mere solidarisk samfund.Og lad os insistere på, at vores samfund skal være det samfund, hvor hvert et barn forlader folkeskolen med de forudsætninger, der skal til for at kunne gennemføre en ungdomsuddannelse.Det samfund, hvor alle unge i fremtiden skal have en ordentlig og faglig stærk uddannelse; hvad enten det så er via HF, handelsskolen, fra den tekniske skole eller med studenterhuen i hånden.Vi skal være det samfund, hvor dem, der gik færrest år i skole som børn, er dem der får mest voksen- og efteruddannelse igennem livet. At være solidarisk i dag er også at sørge for, at viden bliver delt og gjort tilgængelig for alle.Og må jeg ikke i den forbindelse sige, at jeg opfatter mig selv som et venstreorienteret menneske. Og at jeg, som en naturlig del af det, ønsker en større faglighed i vores skole. Husk på, at det traditionelt har været sådan, at højrefløjen har været imod at sikre uddannelse til alle. Går vi langt tilbage, så var holdningen jo hos samfundets elite, at arbejderklassens børn ligeså godt kunne blive på fabrikken eller i marken, som de kunne komme i skole.Det er os, der traditionelt set har kæmpet for, at alle børn skal have de samme muligheder for uddannelse og skolegang.Hvis det overhovedet skal lykkes, så skal vi have en bedre folkeskole end den, vi kender i dag. Det skal være en folkeskole for alle børn.Lige nu foregår der en skræmmende flugt til privatskolerne. Især i de større byer. Hvor det tidligere var sådan, at friskolen eller privatskolen var noget, man som forældre valgte til, fordi man ønskede en særlig pædagogik eller måske religiøs betoning, så er privatskolerne i dag blevet stedet man placerer sine børn, fordi man ikke vil den fælles folkeskole.Uligheden vokser i Danmark. Vores boligområder bliver mere og mere opsplittet, vi har folkeskoler med 100% flygtninge- og indvandrerbørn og meldingerne fra daginstitutionerne er, at der nu begynder at være ”sorte” og ”hvide” børnehaver fx i København.Det er en forfærdelig udvikling, og den kræver politiske svar nu. Vi skal skabe en endnu bedre folkeskole, end den vi har i dag. En folkeskole, som er rummelig, og som understøtter vores børns udvikling som både mennesker og demokrater. Men vi skal også have en folkeskole, der udstyrer vores børn med den viden og de forudsætninger, der skal til, så de selv kan bestemme deres livsbane.I dag forlader næsten hver sjette barn folkeskolen uden at kunne læse, skrive og regne på ordentlig vis. Det duer jo simpelthen ikke. Og det er vigtigt at understrege, at det er de svageste børn, der taber på de her. De stærke børn skal nok klare sig. 
Vores vigtigste politiske indsats på den nationale scene må og skal være indsatsen mod den negative sociale arv. Det, at vores forældres uddannelsesbaggrund stadigvæk er bestemmende for vores børns uddannelsesvalg, er simpelthen noget af det mest uretfærdige, der findes i vores samfund.Mit bud på en bedre folkeskole er blandt andet – og jeg siger blandt andet, for der er ingen lette løsninger, ej heller på dette område - en styrkelse af fagligheden, at der skal indføres flere idrætstimer, at der sættes mere målrettet ind over for det enkelte barn, at vores tosprogede børn ikke samles på for få skoler – men også at flere forældre tager et større ansvar!Endelig skal vi levere en skoledag, hvor man som barn ikke er afhængig af, om man har forældre, der kan hjælpe én med at læse lektier. Vi ved, at næsten en halv million voksne mennesker har svært ved at læse, skrive og regne. Så er der jo ikke noget at sige til, at det også kan være svært at hjælpe sine børn med læsebøgerne. 
Hvorfor ikke indrette børnenes dag sådan, at lektierne er læst, inden man kommer hjem. Det er måske en af de allerbedste håndsrækninger, vi kan give til de børn, hvor familielivet er sværere end som så.Men skolen er ikke nok. Vi skal i gang med en målrettet indsats for at få flere udlændinge i arbejde, og de ghettoer vi begynder at se rundt omkring, skal vi gøre alt for at ændre på. Også her synes jeg vi skal spidse tungen.Hvordan kan det være, at der hele vejen rundt om Købehavn er en række mindre – og borgerlige – og rige – kommuner, der endnu ikke får bygget de boliger, almindelige mennesker har råd til at betale. Hvorfor kræver vi ikke snart, at Vallensbæk, Ledøje-Smørum, Gentofte, Søllerød, Værløse – for nu bare at nævne nogle af de kommuner, der sagtens kunne tage et større socialt ansvar - begynder at bygge ikke bare flere almene boliger. Men mange flere?Danmark er et dejligt land. Især nu, hvor foråret har gjort sit indtog, og vi ved, at aftnerne kun bliver lysere. Men vores politiske opgave kan aldrig reduceres til at prise det, der er. Vi har altid insisteret på at forandre for at forbedre. Det skal vi blive ved med at gøre.Et stærkt velfærdssamfund har brug for et stærkt Socialdemokrati.Fortsat god 1. maj" 11099
"33" "https://www.dansketaler.dk/tale/johanne-schmidt-nielsens-1-maj-tale-2010" "Inde på Ekstra Bladets hjemmeside har Venstre en reklame med sådan en lille video, oppe øverst på skærmen.Og hver eneste gang man kommer til at kører musen hen over den, så sidder Lars Løkke og siger ”solidaritet”. Det kan man godt blive lidt forskrækket over.Både fordi computeren pludselig larmer, men også fordi det er meget sjældent, at man hører det ord komme ud af hans mund. Men det siger han altså.Han siger, at nu skal regningen for krisen betales – og derfor skal vi spænde livremmen ind og udvise solidaritet.Undskyld mig. Dansk Folkeparti, Venstre og de Konservative har lige pumpet skattelettelser ud, til de allerrigeste i vores samfund.Jeg talte med en pædagogmedhjælper i går, der arbejder i en børnehave på Nørrebro. Han havde ikke mærket noget til skattelettelserne. Han havde til gengæld lagt mærke til, at der var færre pædagoger på stuen.Lars Løkke derimod, han må have opdaget, at der er gået kroner ind på kontoen. Han har foræret sig selv en skattelettelse på næsten 80.000 kroner om året. Danske Banks direktør, Peter Straarup, han har fået en halv million.Det der med at spænde livremmen ind, det gælder helt åbenlyst ikke for os alle sammen. Regeringens politik har intet med solidaritet at gøre.
Danskerne skal i arbejdstøjet.Da Lars Løkke for et par måneder siden skulle forklare hvad han vil gøre ved det gigantiske hul regeringen har skabt i statskassen, sagde han at danskerne skal i arbejdstøjet ... ”Danskerne skal i arbejdstøjet”.Det er en meget arrogant statsminister der udtaler sig sådan. Jeg ved godt, at Lars Løkkes nærmeste kollega, Lene Espersen, nogle gange synes det er lidt svært at tage sig sammen til det der med at passe sit job.Men jeg kan garantere Lars Løkke for, at de sygeplejersker, murere, sosu-assistenter, tømrere og folkeskolelærere, der er blevet fyret, rigtig gerne vil tilbage på arbejdsmarkedet. Jeg kan garantere Lars Løkke for, at de 8.000 unge der mangler en praktikplads, brænder for at komme i gang. Det er ikke arbejdstøjet de mangler, Lars Løkke. De mangler et arbejde.Alligevel har regeringen ikke tænkt sig at løfte en finger for, at bekæmpe arbejdsløsheden. De vil ikke være med til skabe jobs og praktikpladser. I stedet sender de mennesker der har været på arbejdsmarkedet hele deres liv – mennesker der har betalt deres skat og som absolut intet ansvar har for krisen – ud i meningsløse aktiveringsprojekter.En arbejdsløs murerJeg kender en ung murer, der blev fyret fra sit arbejde. Han blev sendt på kursus i, hvordan man skriver en flot underskrift. Det er jo at gøre grin med folk. En arbejdsløs murer har ikke brug for kurser i skønskrift. Han har sådan set bare brug for, at der kommer gang i byggeriet.- Der er rigtig mange ledige håndværkere, der brænder for at lave energirenoveringer, så vi kan spare på energien.- Der brænder for at sætte vores folkeskoler i stand.- Det eneste der stopper dem er regeringen. Lad os nu komme i gang, Lars Løkke.
En afledningsmanøvrePia Kjærsgaard, Lars Løkke og Lene Espersen ved godt, at de har et forklaringsproblem. Og derfor gør de alt hvad de overhovedet kan, for at flytte fokus. Der er ikke noget de hellere vil, end at bruge tiden på, at tale om burkaer og andre fuldstændig ligegyldige ting, så de kan skære ned på vores sygehuse i fred og ro. Derfor er de lige kommet med endnu en udlændingepakke.Alle og enhver ved, at det er en afledningsmanøvre. Alle og enhver ved, at det er for at undgå at tale om folkeskoler og plejehjem. Men desværre er det en afledningsmanøvre, der har meget alvorlige konsekvenser for flygtninge og indvandrere der lever her i Danmark.Det er en pakke der betyder, at flygtninge og indvandrere bliver ramt ekstra hårdt, hvis de mister deres job. Får en indvandrer fyresedlen, så mister hun samtidig adgangen til en permanent opholdstilladelse. Resultatet er, at man presser udlændinge til, at acceptere lusede lønninger og elendige arbejdsvilkår. Det får naturligvis konsekvenser for de flygtninge og indvandrere, der bliver ramt af de nye regler. Men det får også alvorlige konsekvenser for alle de lønarbejdere, der skal konkurrere med kolleger, der er tvunget til at acceptere urimelige forhold.Vi kan ikke – og vi vil ikke – finde os i, at regeringen bruger flygtninge og indvandrere som løn pressere. Vi vil ikke finde os i de konstante angreb på flygtninge og indvandrere som Pia Kjærsgaard har stået i spidsen for. Det er på tide, at en samlet opposition – også Helle og Villy – siger fra overfor den usympatiske og asociale udlændingepolitik, der bliver ført i det her land.Bertel HaarderDa Bertel Haarder blev ny sundhedsminister for et par måneder siden sagde han, at han er fløjtende ligeglad med, om han bliver behandlet på et privat hospital eller et offentligt hospital. Naturligvis. Han har sin ministerpension i hus. Han kan eventuelt bruge sin seneste skattelettelse til at betale for privat behandling. Bertel Haarder kan da være fløjtende ligeglad med, om vores fælles velfærd bliver forringet.
Men for det store flertal, der ikke bare kan sende børnene på privatskole og købe sig til behandling på et privat hospital - for det store flertal, er nedskæringerne på vores skoler, vores sygehuse og vores plejehjem et stort problem.Først lænsede de statskassenFørst lænsede regeringen og Dansk Folkeparti statskassen, for at dele ud til toppen af Danmark. Nu prøver de så at bilde os ind, at det er nødvendigt at skære ned. Men det er ikke nødvendigt at forringe velfærden. Det er ikke nødvendigt at afskaffe efterlønnen eller skære på dagpengene.1) Træk skattelettelserne til de rigeste tilbage.2) Smæk kassen i for privathospitalerne3) Tving de multinationale selskaber – der nasser på alle os andre – til at betale skat.Så bliver der råd til velfærd.I Enhedslisten glæder vi os til, at der kommer et nyt politisk flertal. Og vi peger på Helle Thorning som Danmarks nye statsminister.Men både Socialdemokraterne og SF kan samtidig være fuldstændig sikre på, at vi i Enhedslisten hver eneste dag vil knokle for, at der ikke bare kommer nye ansigter på ministerposterne, men at der rent faktisk bliver ført en ny politik.Det er mere end på tide, at vi får et politisk flertal, der – i modsætning til Lars Løkke – rent faktisk mener det, når vi siger solidaritet.Rigtig god 1. maj." 6251
"34" "https://www.dansketaler.dk/tale/poul-nyrup-rasmussens-1-maj-tale-1999" "Solidaritet over alle grænser
Om Kosovo
Denne 1. maj er den sidste i dette årti, i dette århundrede.
Jeg tror ikke nogen, selv i deres værste mareridt, havde forestillet sig, at vores 1. maj i år skulle holdes i skyggen af den største humanitære katastrofe siden den 2. verdenskrig, i Kosovo på Balkan, lige ved vores dørtrin i Europa. Kun 2 1⁄2 times flyrejse fra Danmark.
Lige nu ser vi massedeportationer i Kosovo. Huse brændes ned, fordi der bor albanere. Unge mænd myrdes – ikke for hvad de gør, men for hvad de er: albanere. Vi ser kvinder og børn og gamle tvangsflyttes under forfærdelige vilkår. Vi ser en etnisk udrensning uden sidestykke efter 2. verdenskrig. Tvangsdeportationer i lukkede togvogne og kilometerlange bilkonvojer. Hundredtusindvis af flygtninge under ufattelige lidelser.
Et helt folk er ved at blive tvangsforflyttet fra deres eget land.
Det kan vi ikke bare vende ryggen til. Det må stoppes. Det skal stoppes.
For de mange, mange tusinde kosovoalbaneres skyld. For menneskehedens og humanismens skyld. For vores egen selvrespekts og solidaritets skyld.
Danmark er en fredelig nation. Vores linie har altid været at afprøve alle forhandlingsveje først.
Derfor blev alle veje prøvet, før NATO’s indgreb med flybombningerne. Det militære kort må altid være det sidste, men der var ikke andre udveje. Derfor greb vi ind gennem FN, EU og NATO.
Vores mål er enkelt. Det mål har vi, alle i Europa, hele Europa, alle landene på Balkan rundt om Milosevic’ Serbien og alle lande i Øst- og Centraleuropa: Kosovoalbanerne skal kunne vende tilbage og leve i tryghed, fred og demokrati i deres land Kosovo. Ikke mere, ikke mindre.
Derfor er vi, Danmark, med til at kæmpe på lige fod med andre NATO-lande for den sag, for det mål. For humanismens skyld og vores egen.
I lyset af Milosovic’ og serbernes brutalitet vil det være helt forkert og utilgiveligt at give op nu. Derfor må vi fastholde og forstærke flyindsatsen for at få standset voldshandlingerne i Kosovo. Kravene er enkle til den serbiske ledelse:
– At Milosevic og hans generaler skal standse voldshandlingerne øjeblikkeligt
– At Milosevic’ hær og paramilitære enheder i Kosovo skal trækkes ud
– At de kosovoalbanske flygtninge skal kunne vende tilbage til deres land
– At det sker under en international styrkes beskyttelse.
Flygtningene skal kunne vende tilbage til deres eget land igen. Og USA og Canada, Japan og mange, mange flere lande står sammen med os om det mål.
Derfor er Milosevic og hans generaler og ultranationalisterne i dag ikke alene isoleret militært, men også politisk. Derfor er det afgørende, at Danmark er med og påtager sig sit medansvar – både når det gælder den militære indsats, i solidaritet med andre NATO-lande, og det konstante politiske arbejde for at finde en fredelig løsning så hurtigt som overhovedet muligt.
I det arbejde må Rusland selvsagt også med for at sikre en varig fred i området. Der er små positive tegn i den retning, men jeg tror, at vi alle må indstille os på, at det tager tid. Det tager en hel del tid endnu.
Desværre viser Milosevic ikke tegn på villighed til at forhandle på acceptable betingelser, så flygtningene kan vende tilbage i tryghed endnu.
Derfor må befolkningen i Danmark og i resten af Europa have tålmodighed. Det er vigtigt, vi står sammen om både flyaktionen mod Milosevic’ militære apparat og voldshandlinger og det politiske arbejde for at finde en forhandlingsløsning.
Samtidig må Danmark løfte sin del af den meget afgørende humanitære opgave. Behovet er enormt og stigende dag for dag i nærområdet i Makedonien og i Albanien.
Danmark yder en stor indsats, når det gælder vores bidrag til den humanitære indsats. Det viser, at danskerne virkelig står sammen, når det gælder om at hjælpe folk i nød. Jeg opfordrer til, at man fortsætter med at hjælpe til gennem økonomisk bistand til de frivillige nødhjælpsorganisationer, når der samles ind også på denne 1. maj.
Der er forsat et enormt behov for hjælp.
Nu gælder det om at stå fast både i den militære indsats, i den humanitære indsats og i den politiske indsats.
Nu gælder det mest af alt om at få den størst mulige direkte hjælp frem til de mange flygtninge i området. Danskerne og de frivillige organisationer gør en fantastisk indsats både herhjemme og på stedet. Vi skylder at sige tak til de mange. Alle kan hjælpe til.
Det er stærkt opmuntrende at se, at også NATO har kunnet påtage sig en indsats for at hjælpe nødhjælpsforsyninger frem og flygtninge transporteret - under ledelse af FN.
De første 150 flygtninge fra Kosovo er netop ankommet til Danmark. Det er jo den anden måde, vi kan hjælpe på:
At sikre tryghed og omsorg for de ulykkelige mennesker, der for en tid er forvist fra deres eget land og har bedt os om ophold herhjemme.
Jeg håber, at alle vil tage godt imod flygtningene og være med til at sikre dem ordentlige vilkår for børn og voksne, indtil de kan få opfyldt deres brændende ønske om en dag at kunne vende tilbage til deres eget land.
Flere flygtninge vil komme til Danmark i den nærmeste tid. Lad os vise, at vi også kan løfte den opgave, som vi gjorde det for bosnierne.
Der bliver behov for, at vi i næste fase, når flygtningene får mulighed for at komme tilbage følger op med massiv økonomisk, teknisk og politisk hjælp til Kosovo. Til hele Balkans genopbygning, og det gælder også Serbien og det serbiske folk.
Lige så beslutsomme vi er militært for at nå vores humanistiske mål. Lige så beslutsomme må vi være for at finde en politisk løsning.
Sandheden er også, at vi må indstille os på, at det internationale samfund kommer til at være på Balkan i en hel del år fremover, hvis freden skal sikres. Også her må Danmark være parat til at påtage sig sit medansvar og løfte sin del af opgaven.
Under den kolde krig havde vi 2 supermagter, der holdt hinanden under kontrol, og i virkeligheden også holdt styr på hinandens \"Milosevic’er\". Efter den kolde krigs ophør har vi fået en situation, hvor alle \"Milosevic’erne\" kommer kravlende op af hullerne. Derfor er det så vigtigt, at vi holder sammen i det internationale samfund om humanismen og de grundlæggende menneskerettighedskrav. Et sammenhold som er stærkt i NATO, som er stærkt i Europa, som er stærkt i FN.
Derfor er vores kamp i Kosovo en kamp for, at flygtningene kan komme tilbage. Det er en kamp for menneskelighed, og det er en kamp for os alle.
Derfor tegner der sig en ny tid i det internationale samarbejde, hvor den grundholdning breder sig mere og mere: at humanismen bliver vigtigere end påberåbelse af staternes suverænitet.
FN’s generalsekretær har sagt det højt og tydeligt: \"Vi kan ikke acceptere en situation, hvor folk indenfor et lands grænser brutaliseres, massedeporteres, myrdes – det vil være i stik modstrid med FN’s 21. århundredes forpligtelser.\"
Her ved starten af det 21. århundrede har vi en ny stor opgave foran os: Vi må udmønte disse grundholdninger for FN i praksis. Det er utroligt kompliceret. Det vil tage år. Men på mange måder repræsenterer de grundholdninger for mig det nye globale svar efter den kolde krigs ophør. Det næste kapitel i Folkeretten.
Her ligger opgaver foran os, som kan løses, men kun i et samarbejde mellem FN, EU, NATO, OSCE og andre regionale organisationer.
Det er ikke mange dage siden, at 44 lande fra Atlanterhavet til Uralbjergene, fra Kasakhstan til Norge, var samlet i Washington i det samme rum med det mål at formulere en ny, fredelig fremtid for Europa.
Her midt i den humanitære katastrofe i Kosovo er der måske et lille håb. Vi kan og bør i Europa gøre alt, hvad vi kan, for at få den nuværende situation vendt til en ny udvikling for hele Balkan. Som kan give ny stabilitet, som kan hele Europa.
Flyaktionerne stopper, når Milosevic stopper. Freden kommer, når Milosevic og generalerne skaber rum, så flygtningene kan komme tilbage til deres land.
Og vi i den rige vestlige verden, og ikke mindst i den europæiske, må være med til at genopbygge Balkan, så Europas syge mand, som Balkan er blevet kaldt i hundrede år, kan blive rask, og vi kan sikre en fredelig udvikling. Både for kosovoalbanerne, for alle nationer og folk på Balkan, også for det serbiske folk.
Politik er at gøre noget. At være noget er at gøre noget. Til syvende og sidst har vi besluttet os for at handle ikke mod bedre vidende, men med at tage konsekvensen af vores erfaringer. At være beslutsomme og lige så konsekvente, når det gælder humanismen, for om den findes ingen kompromisser. Den er dér og skal sikres fuldt og helt.
Om valget til Europa-Parlamentet
Politik og demokrati er at være dér, deltage dér hvor der træffes beslutninger, som vedkommer os alle.
Derfor deltager vi ved kommunevalget og vælger politikere til at løfte de kommunale opgaver. Derfor vælger vi amtspolitikere til at løfte amternes opgave. Derfor vælger vi til Folketinget for at sammensætte Christiansborgs politikere til at lovgive.
Det er af samme grund, jeg også vil opfordre meget alle vælgere til at deltage ved parlamentsvalget til Europa-Parlamentet den 10. juni.
Hvert demokratiske forum udfører sin opgave. Det gælder kommunen, det gælder amtet, det gælder Folketinget og regeringen.
Sådan er det også på europæisk plan. Det nye europæiske parlament har gennem Amsterdamtraktaten fået en række nye muligheder. Det er et parlament, der har fået større indflydelse på de europæiske beslutninger.
Hvis vi ikke er der – med den højest mulige stemmedeltagelse – er der andre, som med garanti er der. Det er ikke i Danmarks interesse. Derfor bør vi deltage.
Det er med Europa-Parlamentet som i det danske folketing. Vi fordeler os efter partitilhørsforhold. Der er forskel på de veje, det politiske arbejde kan gå. Det gælder i Danmark, og det gælder i Europa. Også derfor er det vigtigt, at Socialdemokratiet får et godt valgresultat.
Med Amsterdamtraktaten har vi fået skabt et godt grundlag for det europæiske samarbejde med større vægt på grønne værdier, på beskæftigelsen, på forbrugerspørgsmål, på mulighederne for at sikre sunde fødevarer. Og alle de beslutninger har Europa-Parlamentet også indflydelse på i samarbejde med Ministerrådet.
Og det kan nytte: Beskæftigelsessamarbejdet er gradvist forbedret gennem årene, fordi vi ville det. Den grønne linie er gradvist blevet stærkere, fordi vi villle det, blandt socialdemokrater i hele Europa.
I de kommende år bliver EU’s udvidelse og samarbejde, også i udviklingen af en ny, frisk pagt for Balkan, helt afgørende. Her bør vi være stærkt repræsenteret i Parlamentet.
Vi skal sætte præg, også på verdenshandlen. Den dag er ikke fjern, hvor Europa kan stille krav til verdenshandlen, der sikrer visse grundrettigheder, visse faglige rettigheder, forbud mod børnearbejde, miljøkrav.
På den måde er der en lige linie mellem det danske samarbejde, det nordiske samarbejde, det europæiske samarbejde og det globale samarbejde.
Det europæiske samarbejde er ikke nået dertil endnu, hverken i vores egen del af verden eller globalt. Men sådan kunne det godt blive i fremtiden, hvis vi beslutter os for det.
Det er op til os selv at ville det. Jeg synes, vi skal.
Afslutning
Jeg har ikke rigtigt fundet det let på denne 1. maj at tale om vores indenrigspolitiske dagsorden. Jeg har ikke glemt den, men på mange måder er vores sammenhold lige nu om de udadvendte opgaver og vores indsats for humanismen og den humanitære hjælp på Balkan det aller-allervigtigste. Den konflikt skal standses, og flygtningene skal kunne vende hjem i tryghed.
Hvis vi kan løse det. Hvis vi kan skabe en ny fremtid for Balkan, så har solidariteten igen sat sig igennem. Så har humanismen vundet endnu engang.
Det er jeg sikker på vil ske.
Den fantastiske samling omkring hjælpen til de hundredtusindvis af flygtninge i nød på Balkan, den følelse af fællesskab og ønske om at hjælpe, som vi mærker hver dag i den danske befolkning er så stærk, så stærk.
Det er en påmindelse til os alle om, at vi godt kan, når vi vil. At vi dermed også kan komme videre i vores eget samfund for at sikre, at dem, der står udenfor, kan komme med.
For heller ikke i Danmark vil vi bare vende ryggen til og affinde os passivt med det, nogle kalder \"udviklingen\". Hverken hvis den kommer udefra eller gennem en ændret sammensætning af befolkningen indadtil.
Solidariteten kan godt holde, men kun hvis vi vil og beslutter os for et fællesskab, hvor vi allesammen har et ansvar. Hvor staten ikke bare bliver forvandlet til en automat, der forventes at klare alt for os.
Hvor vi forstår, at velfærden ikke bare automatisk kommer med posten. Hvor vi bygger på vores stadigt gyldige værdier om ret og pligt, om at yde og nyde. Om at der skal være plads til os allesammen.
Om at ville fællesskabet og sammenholdet.
Under vores egen konflikt sidste år på arbejdsmarkedet manglede der pludselig gær! Men nu har vi fundet solidariteten og fællesskabets værdier igen, det er jeg sikker på.
Nu skal vi have fat i næste træk, ikke alene internationalt og europæisk, men også herhjemme i vores eget land. Meget skal gøres. Det forudsætter, at alle er med til at påtage sig et ansvar herfor. Det forudsætter selvsagt også, at vi giver mennesker noget at have deres ansvar i.
Det kan vi kun, hvis der i konturerne til et nyt dansk ansvarssamfund er et medspil og et medansvar fra danske virksomheder, fra fagbevægelsen, fra kommunerne, fra den enkelte – og naturligvis fra staten, fra samfundet, fra regeringen.
Vi har ikke kunnet fejre 1. maj i dag. Vi har afholdt 1. maj i dag. Vi har gjort det for at minde hinanden om vores forpligtelser i den internationale solidaritet.
Og vi har måske også skænket vores eget behov for fællesskab indadtil en tanke. Hvis det er tilfældet, har dagen i dag gjort en forskel, det er jeg sikker på." 13640
"35" "https://www.dansketaler.dk/tale/mogens-lykketofts-1-maj-tale" "Første maj er en god anledning til at kigge forbi den helt aktuelle politik og samle socialdemokrater, faglige aktivister og de andre progressive kræfter om nye ideer og krav til en mere bæredygtig og retfærdig udvikling i vores land og i verden. 
Jeg er meget glad for, som æresmedlem i Frit Forum, at holde 1.maj-talen i år.Det kalder minder frem om tiden for næsten 60 år siden, da jeg først satte mine ben i denne forening. Her blev stiftet livslange venskaber. Her fik vi for alvor fik formet vore tanker om en endnu bedre fremtid. Her fik jeg lagt kursen for min videre færd i det politiske arbejde.
Denne lille forening har gennem de mange årtier har fostret stærke stemmer, der satte afgørende præg på samfundets udvikling. Det er dejligt at opleve at det fortsætter med uformindsket styrke i dag. Der er brug for at udvikle socialdemokratiske visioner og planer for tiden efter SVM-regeringen.
Det meste af dét, vi dengang i 60’erne tænkte og håbede for Danmark, skete faktisk de følgende 30-40 år:
Den dybe fattigdom blev fortid. Vi rykkede fremad med velstand og velfærd, fordi der var et stærkt samspil mellem de politiske beslutninger, fagbevægelsen og et dynamisk erhvervsliv. Stærk anvendelse af de formidable ny teknologier skabte et højproduktivt samfund med masser af ny private forbrugsmuligheder. Vi finansierede over skatterne et kæmpe løft i sundhed, uddannelse, børnepasning og ældreomsorg. Allermest revolutionerende var, at kvinderne i vældige tal vandrede ud på arbejdsmarkedet og tog store skridt fremad mod ligestilling. Folkesundheden blev bedre og levealderen steg markant. Vi skabte en rundhåndet arbejdsløshedsforsikring og social bistand - og mulighed for tidlig tilbagetrækning for dem, der havde mest behov. Samtidig blev folkepensionen løftet for dem der havde mest brug for den - og der blev sat fart i at opbygge arbejdsmarkedspensionerne via de faglige overenskomster. 
Billedet blev blandet, da oliekriser, højrente, stigende arbejdsløshed og dårlige statsfinanser ramte fra 1970’erne.  
I Nyrup-regeringen brød vi med disse dystre udviklingslinjer ved at få gang i 90’erne med høj beskæftigelse og orden i økonomien.
Verden ændrede sig fundamentalt med Murens fald og Sovjetimperiets sammenbrud. Et kort historisk øjeblik troede vi, at der var åbnet en motorvej til global fred, fremgang og demokrati. 
Men i mellemtiden slog en nyliberal bølge desværre rod i den vestlige verden med en overdreven tro på markedskræfternes utøjlede spil og en forkert beskrivelse af staten og velfærden som problem snarere end løsning. Det åbnede for øget ulighed. Finans- og teknologigiganter med deres multidollarmilliardær-ejere fik enorm magt. Vi fik finanskrise, ny arbejdsløshed og angreb på velfærdsmodellen. De superrige gemte sig i skattely.
Disse voldsomme udsving blev ledsaget to afgørende udviklingstræk, som vi alt for længe gav alt for lidt opmærksomhed: Vi er i dag 2½ gange så mange mennesker på kloden som for 60 år siden, og vi hamstrer af naturens ressourcer og påvirker atmosfæren med klimaopvarmende gasser ti gange så hurtigt som dengang.
Også her er uligheden formidabel: Hver enkelt af os i den rige verden hamstrer ressourcer og udspyr klimagasser tyve gange så meget som en afrikaner!
Undgår vi at ødelægge al civilisation med en atomkrig, så er stop for klimaforandringen det mest presserende, hvis mine børnebørns generation – altså jer – skal at leve en mere fredelig og bæredygtig verden:
Hvis klimaforandringerne fortsætter som hidtil, stiger havene, ørkner spreder sig voldsomt og ferskvandsressourcer nedbrydes. Voldsomme flygtningestrømme og konflikter vil følge og gøre det umuligt at mobilisere dé kræfter, der skal til for at redde naturen og bekæmpe uligheden.
Danmark kan naturligvis ikke redde kloden på egen hånd. Men når vi stiller særligt store krav til vores egen klimaindsats, så løfter vi både et moralsk ansvar og skaber en enestående mulighed for at levere klimaløsninger også til resten af verden.
Ambitiøs klimaindsats vil skabe langt flere nye, bedre og mere bæredygtige arbejdspladser end det vil udfase sort produktioner og jobs.  
Men det skal ledsages af en stærk hånd fra samfundet til hjælp for dem, der skal væk fra klimbelastende produktion og have kvalifikationer til et andet job.
Det er ikke den lavtlønnede med langt til arbejde, manglende adgang til kollektiv trafik og endnu ikke råd til at købe  el-bil, der skal betale for den grønne omstilling.
Derfor kræver en bæredygtig klimaløsning mere grundlæggende omlægninger af skattesystemet, så det ikke er dem, der tjener mindst, der skal betale mest, men de velhavende får en ekstra regning efter alt for mange år med skattelettelser i toppen.
Et mere retfærdigt samfund kræver også at dagpengene - og ikke mindst kontanthjælpen til fattige børnefamilier løftes. Vi mente engang, at der er dårligt betalte jobs, som vi sagtens kan undvære i Danmark, fordi vi har politisk evne og vilje til at give folk - både af dansk og udenlandsk herkomst - kvalifikationer til at få anstændigt betalt arbejde som et tilbud de ikke kunne afslå. Det skal vi mene igen!
Et velfungerende velfærdssamfund kræver også, at vi forbedrer uddannelsestilbud, løn og arbejdsvilkår for dem, der skal virke på de vitale offentlige velfærdsområder. Her - og i de mange ny job, som grøn omstilling åbner for i det private erhvervsvilkår - kræves flere, der kommer hertil til fra andre lande og sikres løn efter danske overenskomster.
Vi skal investere mere i forsvar, så længe Rusland fører angrebskrig og er en trussel for sine naboer. Vi skal sammen med partnerne i NATO og EU hjælpe Ukraine til at drive angriberne tilbage. Men den beklageligt nødvendige genoprustning skal ikke betales ved at lade vort velfærdssamfund forfalde. Vores økonomi er robust nok til, at vi kan undgå dét. Især hvis vi fælles i EU tager hånd om den epidemiske skatteflugt og skattesvig.
EU-solidariteten om klima- og energipolitik skal styrkes som svar på den fælles sikkerhedspolitiske udfordring. Europa skal knytte stærkere bånd til verdens fattige lande ved solid håndsrækning til udvikling og klimaløsning. Det er simpel rimelighed i betragtning af, at de rige lande har skabt problemet, men de fattige rammes hårdere af katastroferne som følge af den globale opvarmning, Men vi har også brug for Det globale Syd til at lægge pres på Rusland for at stoppe aggressionskrigen. Vi har også brug for hjælp til at bremse den illegale indvandring, samtidig med at vi i stigende omfang vil efterspørge legal indvandring for at have arbejdskraft nok til rådighed i vores aldrende samfund.
Da jeg i 2015 var formand for FN’s Generalforsamling, fik vi vedtaget de 17 verdensmål for bæredygtig udvikling og den ambitiøse klimaftale i Paris. På grund af covid-krise og Ukraine-krig er vi slet ikke kommet nært langt nok med de store mål. Men dagsordenen er uforandret uhyre vigtig og kræver nu mere end nogensinde et mere forpligtende samarbejde med lande uden for Europa.
USA er naturligvis sikkerhedspolitisk vores uundværlige allierede. Men vi er nødt til også at samarbejde med Kina som den kommende anden supermagt. Det er vanskeligere. Imidlertid er det en vigtig fælles opgave for Europa at få USA til at forstå, at vi har flere fælles end modstridende interesser i forhold til Kina.  samvirke med Kina er afgørende for at undgå nye ødelæggende krige, løse klimakrisen og sikre bæredygtig global økonomisk udvikling.
God 1. maj !" 7420
"36" "https://www.dansketaler.dk/tale/morten-skov-christiansens-1-maj-tale" "Kære kolleger, kære venner, kære allesammen! 
Lad mig starte med at sige. Hvor er det dejligt at komme ud til jer, mærke fællesskabet og snakke med jer ovenpå de seneste dage. 
Det her bliver ikke den 1. maj tale, jeg havde planlagt. 
De seneste snart 4 døgn har været voldsomme.
For jer. For mig. For os alle sammen. For vores bevægelse.
Lizette har truffet en svær beslutning om at trække sig som formand for FH.
Jeg har stor respekt for Lizettes beslutning, og jeg er meget enig med hende, når hun siger, at hun ikke skal skygge eller stå i vejen for FH og hele fagbevægelsen.
Nu er det helt afgørende, at vi hurtigst muligt får gennemført en ekstern og grundig advokatundersøgelse, så vi kan komme til bunds i sagerne og håndteringen af disse. Det arbejde er i gang.
Det blev ikke det punktum for en lang indsats i fagbevægelsen, Lizette havde håbet på.
Lizette – din uopslidelige indsats for danske lønmodtagere kan ingen sætte spørgsmålstegn ved
Resultaterne bevidner det. Du har sat aftryk til gavn for lønmodtagerne. 
Os, der kender dig, ved, at det kun er lidt, du sætter højere end den danske fagbevægelse. 
…
Intet i de seneste døgn ændrer på, at der er brug for den danske fagbevægelse. 
Tværtimod. Så lad mig tale om det. Vi har stadig store problemer med arbejdsmiljøet. 
I går mistede en kollega livet ved en arbejdsulykke. 
Mine tanker går til de efterladte. 
Og mine tanker går til alle de 43 lønmodtagere, der sidste år døde, mens de var på arbejde. 
Alt for mange har mistet deres kære.
Børn har mistet en forælder. Forældre har mistet et barn. En elsket har mistet sin elskede. 
43 kolleger!
43 kolleger, som tog på arbejde.
43 kolleger, som ikke kom hjem igen. 
Tænk over det… Næsten én gang om ugen mister vi en kollega i en arbejdsulykke.
Det er det højeste antal dødsulykker i 14 år.
Vi skriver 2023, og vi har stadig kolleger, som betaler den allerstørste pris, når de går på arbejde. 
Ord rækker ikke. 
Og ord får aldrig vores mistede kolleger tilbage.
Men de kolleger, vi har mistet, efterlader os med et klart ansvar; Nemlig handling.
Der er brug for en stærk fagbevægelse. 
Intet kommer til at ændre sig, hvis en stærk fagbevægelse ikke presser på. 
Ingen forbedrer lønmodtagernes vilkår, hvis vi ikke selv gør det.
Derfor er det så vigtigt, at vi får styrket vores faglige fællesskab. 
Nøglen til at skabe det gode liv ligger hos os, vores fællesskab og vores kollektive styrke. 
Snak om det på arbejdspladserne. Hiv fat i din kollega. Få dem med. Det giver styrke at være mange. 
Og styrke er der brug for. 
Dagsordnerne står i kø.
Og i fagbevægelsen har vi svar til fremtiden!
Derfor er jeg også glad for, regeringen har taget initiativ til at nedsætte en permanent trepartsinstitution. 
Selvfølgelig er fagbevægelsen klar til at spille med! Selvfølgelig er vi klar til at bidrage med at finde løsninger på de udfordringer, vores samfund står i og overfor. Også når det bliver svært. 
Derfor byder vi ideen om en permanent trepartsinstitution velkommen.
For os skal samarbejdet først og fremmest levere på tre punkter:
For det første skal vi løse problemet med manglen på kloge hænder og kloge hoveder. Manglen på de rette kompetencer. 
Nøgleordene er uddannelse, ordentlige lønninger og gode arbejdsvilkår.
I år så vi den laveste søgning til erhvervsuddannelserne i 5 år. 5 år! Det er nu, vi har brug for de unge. Det er nu, vi har brug for de unge til at gennemføre den grønne omstilling. Det haster.  
Vi må ikke svigte dem! Vi må ikke svigte os selv. For uden de unge faglige går det ikke. Så slår vi huller i fællesskabet.
Flere unge skal have en erhvervsuddannelse, og erhvervsuddannelserne skal have et kæmpe løft. NU.
Også i forhold til velfæl[r]d i det offentlige har vi brug for flere. Flere social- og sundhedsassistenter, flere pædagoger, sygeplejersker, lærere.
Vi mangler dem allerede. Og vi kommer til at mangle endnu flere. Det handler om pleje og omsorg. Det handler om vores børn. Vores ældre. Om hele vores fællesskab.
For det andet, så skal vi også have fat om roden på det dårlige arbejdsmiljø. Ingen skal blive syge af at gå på arbejde – hverken fysisk eller psykisk. Vi er nødt til at gå nye veje, så det lykkes. 
Og som det sidste, ja, så skal vi sikre en værdig tilbagetrækning for dem, der gennem årtier har ydet deres til samfundet. Og en værdig tilbagetrækning til dem, der gerne vil, men ikke længere kan være en del af arbejdsmarkedet. 
Jeg er glad for de signaler, statsministeren nu sender – at hun og regeringen overvejer andre muligheder end at afskaffe seniorpensionen. Tak for det. Det er det rigtige.
I tider som nu, hvor vinden blæser. Hvor det kræver fodfæste at stå – der må vi minde os selv og hinanden om, hvorfor vi egentlig er her. 
For venner – vi er her for at sikre, at i morgen bliver bedre end i dag.
Vi er her for at sikre, at lønmodtagerne har gode jobs og en ordentlig løn.
Vi er her for at sikre, at historien om Danmark stadigvæk er historien om et velorganiseret, lige og retfærdigt samfund. 
Alle sagde, at vi ville blive kastet ud i en storkonflikt. Inflationen var tårnhøj. Oveni det vælger regeringen gudhjælpemig at angribe vores danske aftalemodel og afskaffe store bededag. 
Jeg er dybt skuffet. 
Lad mig sige det klart og tydeligt her i dag: Jeg er så stolt over den danske fagbevægelse. Den RIGTIGE fagbevægelse.
Vi forsvarede i fællesskab den danske model og leverede det bedste overenskomstresultat nogensinde. Det lykkedes kun, fordi vi stod sammen. En stor tak til jer. 
Kig din sidemand i øjnene og vid, at I er en del af noget større. En del af vores fælles indsats med at forme fremtidens Danmark. 
Det er værd at huske på. Ikke bare i dag. Men hver dag.
Kære venner. Kære alle sammen. 
Fortsat god kampdag – fortsat god 1. maj" 5730
"37" "https://www.dansketaler.dk/tale/thorvald-staunings-1-maj-tale-1939" "Som Deltager i den første Majdags-Fest i København ser jeg for mig den vældige Forskel i enhver Henseende.
Den Procession, der gik ude fra Blegdamsvej herop paa Fælleden, hvor Talerstolen var rejst, var ikke imponerende, og det er forstaaeligt, alene af den Grund, at der i 1890 kun var 12.000 organiserede Arbejdere i København, medens der nu er 170.000.
Men det er ikke alene Tallet, der er vokset, alt er vokset og udviklet. 
For 50 Aar siden var Rejsningen i Gang, Organisationstanken spirede, den lille Skare forstod Organisationens nødvendighed, men det var smaa og beskedne Gevinster, som var vundet den Gang. 
Vi levede under konservativ Regering og med en reaktionær Presse, der krævede Forfølgelse af Fagforeningsmedlemmer og Socialdemokrater, ja, som endog forlangte Politiets Indskriden overfor Børn, der fløjtede Socialistmarchen, 
- Det var Trællenes Tid, Ufrihedens Tid.
Landet under Enevælde, konservativt Diktatur paa Trods af demokratisk Flertal i Folketinget, og Byens Styre i Hænderne paa Mænd, der hverken havde Hjerte eller Forstand tilovers for den undertrykte Arbejderklasse, der befolkede de usle Boliger, som blev overladt de Fattige. Arbejdstiden var 10-13 Timer, og da Timelønnen laa nede paa 20-25 Øre, var det vigtigt at have mange Arbejdstimer, selvom det blev paa Bekostning af Familieliv og Børneopdragelse.
I, der nu kan bygge Ungdom og Fremtid paa det Fundament, der støbtes for 50 Aar siden, har ikke nogen levende Forestilling om Livet og Vilkaarene for de Slægter, der for 50-60-70 Aar siden begyndte et møjsommeligt Arbejde for at sikre kommende Slægter lysere Kaar og mere Lykke.
Vor Festplads dengang var ikke en skøn beplantet Park, men en nøgen Fælled, Køernes Græsgange og Soldaternes Øvelsesplads, og som Festpladsen, var saaledes var Boligen paa Kvist og i Baghus saaledes var det daglige Liv. Vi kendte ikke Sportspladser, vi kendte ikke de offentlige Biblioteker, vi kendte ikke \"De Gamles By\" og de nu opvoksende Boliger for Aldersrentenydere. Vi kendte Ladegaarden, som var Byens Fattighus, og vi kendte de fattigforsørgede, naar de i Fattighusets Uniform gik ud for at feje Byens Pladser og Torve. Vi kendte den triste Vandring til Fattigforstander og Fattiglæge, og vi kendte Børnene, der paa visse Dage hentede Fattigvæsenets stemplede Rugbrød, den mest anvendte Form for social Medfølelse og Forsorg.
Den Tid har vi overvundet. Vi har skabt ny Tid, bedre Vilkaar, frigjorte Kvinder og Mænd, et nyt Folk og et andet Samfund. Endnu for 10 Aar siden, da vi afløste det sidste Venstreministerium, var der 50.000 fattige Mennesker, som fik virkelig Fattighjælp - med Tab af borgerlige Rettigheder. Ved Humaniseringen af Sociallovgivningen er der nu kun 4-5.000 – og dog var der ved sidste Valg danske Vælgere, som gav Partiet Venstre Fremgang! 
Se Modsætning til denne Fortid den omfattende Sociallovgivning, som i sin nuværende Form er Resultatet af Demokratiets Regeringsarbejde.
300 Millioner Kroner aarlig føres nu over Beskatningen fra de velstillede til de ubemidlede som Ydelser i Henhold til de sociale Love. Det er ikke længere Almisser, der uddeles, men lovbestemte Ydelser af anselig Størrelse. Medens de Konservatives Alderdomsforsørgelse gav 57 Kr. aarlig til hver Person, er Gennemsnittet nu 6-700 Kr., og saa er der nu bygget op et helt System af Love, som yder Værn og Beskyttelse under mangeartede Forhold. Nogle enkelte Tal viser den Udvikling, der er sket. For 10 Aar siden kostede Aldersrenten for 1 Aar: 59 Millioner Kroner, i Aar koster den 115 Millioner Kroner. For 10 Aar siden kostede Invaliderenten: 9 Millioner, sidste Aar var det: 16 Millioner Kroner. For 10 Aar siden fik Sygekasserne et Tilskud paa 11 Millioner Kroner, sidste Aar fik de 36 Millioner Kroner. For 10 Aar siden var Tilskudet til Arbejdsløshedskasserne 13 Millioner Kroner, sidste Aar var det 43 Millioner Kroner.
Den Forskel er ikke til at misforstaa, den er letfattelig for enhver, og den Stilling, vi har opnaaet, viser, at der er værdifulde Goder at forsvare, store økonomiske Fordele, som Reaktionen tager tilbage, hvis Magten glider ud af Socialdemokratiets Hænder.
To Slægtleds Historie har jeg oplevet, og derfor ved jeg hvilken Ulykke, der venter det arbejdende Folk, hvis Taget slappes, hvis der levnes Plads for Splittelse, thi det er Reaktionen, der tager Gevinsten, naar Arbejdernes Sammenhold svigter.
I 20 Aar har en ondartet Splittelsesbevægelse snyltet paa de danske Arbejdere. I 20 Aar har denne Bevægelse tilsølet vort Parti og vore Organisationer for at nedbryde Demokrati til Fordel for Diktatur. Intet andet end ondt har denne Bevægelse udrettet i de svundne Aar, og dog synes der at være Arbejdere, som følger denne Bevægelse i Stedet for at vise ærlig Solidaritet, ærligt Kammeratskab, til Fremme af den Udvikling, hvis Resultater kan ses fra Aar til Aar paa alle Samfundslivets Omraader.
Vi har vundet Frihed, politisk Ligestilling, Medbestemmelsesret paa Arbejdsplads, i Kommune og Stat. Vi ejer i vort Land den Organisationsret, den Ytringsfrihed, Pressefrihed, Forsamlings- frihed, som Kommunisterne afskaffede, da de fik Magt, og som andre derefter har afskaffet. Millioner af Mennesker lever uden saadan Frihed. Politisk og religiøs Undertrykkelse blev Resultatet af kommunistisk Undergravning og Splittelsesarbejde. - Aldrig burde Arbejdere glemme hvilket Skændselsværk, der er fulgt af Kommunisternes Gerning. 
Ufred og Uro behersker Verden, Krise og Arbejdsløshed har i den sidste halve Snes Aar skabt uhyre Vanskeligheder. Vi har her i Landet, trods alvorlige økonomiske Vanskeligheder som Følge af Verdenshandelens Sammenbrud og Omlægning, formaaet at afværge Katastrofen, som for 8 Aar siden truede det danske Samfund. Ved omfattende Statsforsnstaltninger - Importregulering, Støtte til Produktionen, Iværksættelse af for 1.000 Millioner Kroner offentlige Arbejder, Finansiering af Boligbyggeri i Byerne og paa Landet, Grundforbedringsarbejder og sociale Hjælpeforanstaltninger - har vi hidført den Virkning, at Arbejdsløsheden er blevet mindre, end da Krisen satte ind. Landbruget kastede 30-35.000 Mennesker ud i Arbejdsløshed, Udvandringen ophørte og førte 50-60.000 Arbejdere ind paa Arbejdsmarkedet i Kriseaarene, Landbrugsproduktionen formindskedes og bragte formindsket Udbytte til Landet, og dog er der oparbejdet en Produktion, hvorunder 150.000 Arbejdere flere end i 1932 har faaet Beskæftigelse.
Paa den skamløseste Maade drev alle vore Modstandere i broderlig Forening deres Spekulation i Arbejdsløsheden. Kommunister, Bondepartiet, Venstre og Konservative var alle frække nok til at bilde Folket ind, at Regeringen var Skyld i Arbejdsløsheden, medens de samme Partier ikke rørte en Haand, da der var Arbejdsløshed, medens Venstre og Konservative havde Magten. Disse Erfaringer var ikke overraskende, men hvis der er Arbejdere, som har spildt deres Stemme paa noget af disse Partier eller har undladt at bruge deres Stemmeret, saa har de handlet slet overfor deres Klasse, thi Fremgang for disse Partier bringer ikke Arbejderklassen noget Fremskridt, men er tværtimod Indledningen til de Tilbageskridt, der er sikre, naar Reaktionen vinder frem som Følge af svigtende Troskab og Sammenhold i Arbejderklassen, 
Det er en Selvfølge, at der i disse Aar – hvor økonomiske Omvæltninger har rystet Landene, særlig saadanne der skal opretholdes ved Eksport, hvor politiske Brydninger har fundet Sted i et betydeligt Omfang, og hvor Krigstrusler og Krigsrygter stadig har lydt og foruroliget Europa - er truffet Foranstaltninger, der ogsaa har berørt Arbejderne, ligesom politiske Handlinger har maattet foretages, selv om de ikke forstaas af alle.
Men det er netop i saadanne Tider, at Sammenhold skal staa ein Prøve. Naar alt er let og ligetil, er det ikke særlig beundringsværdigt om Tillid vises, Nej, naar der er Brydninger, naar der kræves Ofre for Fællesskabet, for Land og Folk, naar den enkeltes Interesser maa tilsidesættes for Helhedene Skyld, saa er det netop Trang til at føle Troskab og Tillid. 
Personlig har jeg Grund til at anerkende den Tillid, som jeg har mødt, men Valget den 3. April viste alligevel, at der ogsaa findes troløse Vælgere. Den Tilbagegang, vort Parti maatte konstatere, var ingen Katastrofe. Vi kan sige, at et Slag var tabt, men der var Tid til at vinde et nyt. Ja vi vandt det endda samme Dag, ved Landstingsvalget, hvor de ældre Vælgere var afgørende. Men netop derfor siger jeg til Ungdommen, til den trofaste Arbejderungdom, som er mødt her, der maa være noget, som trænger til Udbedring, Og det er i Ungdommens Interesse, at denne Udbedring foretages. Det kan næppe være andet end et Lune, hvis der virkelig er Dele af Ungdommen, som er rykket ud til Undsætning for Landbo-Reaktionen, Konservatismen eller Diktaturet. Ungdommens Plads maa være i Kampen for Frihed, for Selvstyre og for social Ret. 
Ungdommen kan ikke svigte Frihed og Demokrati uden at forraade sig selv og svigte dem, der 
følger efter.
Vi har erhvervet Plads og Rettigheder i vort Land, vi har erhvervet den Frihed, som min Tids Ungdom viede sine Kræfter, men tro dog ikke, at Verden er et paradis uden Slanger. 
Hvad vi har erhvervet kan tabes, hvis Folket handler letsindigt, Der er ingen anden Garanti for Demokrati og Folkestyre, for Frihed og Medbestemmelsesret, for sociale Goder og Rettigheder, end en enig Arbejderklasse omfattende Haandens og Aandens Arbejdere, Byernes og Landets producerende, værdiskabende Befolkning, samlet i et stærkt, et voksende Socialdemokrati.
Vi er i Færd med at skabe Landet en udvidet, demokratisk Forfatning. Vi er ved at gennemføre en ny Grundlov, der ved Nedsættelse af Valgretsalderen kalder de unge Aargange ind til Værn for Frihed og Demokrati, en Grundlov ved hvilken Landet befries for det Landsting, som vi har bekæmpet, siden Venstre og Konservative indrettede dette Værn for Reaktionen. Vi kan ikke vide, hvorledes politiske Forhold kan udvikle sig, men vi ved, at Landstingets Ophævelse befrier os for en Virkeplads, der i over 20 Aar var viet til Reaktionens Gerninger. Folket skal raade igennem en Rigsdag, der fremgaar af lige og almindelig Valgret, og vi har ingen Grund til at søge Læ bag høj Valgretsalder eller andre uretfærdige Skel imellem Vælgerne.
Vi har holdt Valg, og vi har en Rigsdag med et stort Flertal for den nye Grundlov. Men forinden Grundloven bliver stadfæstet, skal Folket besegle den ved Folkeafstemningen. Der kaldes paa alle Folketingsvælgere. Alle der vil styrke Demokratiet og modsætte sig enhver Form for Diktatur og Reaktion maa møde den Dag, da der kaldes, og de maa møde og stemme for den nye Grundlov.
Hvis den krævede Stemmeprocent ikke tilvejebringes, bliver det et Nederlag for Demokratiet, og det vil igen kræve Aars Arbejde at naa frem til det Maal, ved hvilket vi nu befinder os. Lad Folkeafstemningsdagen blive den store Festdag, hvor Folkets Frihed sikres, hvor Nutids og Fremtids Slægter faar det solide Værn, som ligger i den lige og almindelige Valgret. Den Dag maa ingen svigte, som vil Frihed og Fremskridt, Sikring for Folkestyre og Menneskeret.
Der er maaske en og anden, som vil spørge, om Fagforeningerne har nogen Interesse i Afstemningen og den nye Grundlov. Svaret kan ikke volde Tvivl. Fagforeningerne bygger selv paa Demokratiet, og de kan kun holdes samlede og vinde Fremgang ved at anerkende Demokrati og Selvstyre. Men Fagforeningerne kan heller ikke leve uden Demokratiet. Organisationsret og Medbestemmelsesret gives kun under Demokrati, Hvor andre Statsformer hidføres, ophæves Organisationen, og den Frihed der er under Demokratiet til at tale med om de for Organisationerne og for Medlemmerne livsvigtige Spørgsmaal.
Og just derfor kan Fagforeninger og deres Medlemmer ikke blot være Tilskuere til den Afstemning, som snart skal foregaa, de maa i egen Interesse tage aktivt Del i Arbejdet for at gennemføre den nye Grundlov, som befæster Folkets Frihed og sikrer Folkestyret. 
Den nye Grundlov byder den videstgaaende Demokratisering, som er set. Den er i sig selv Anerkendelsen af Demokratiet, og den vil give det danske Folk en Ret til at raade og styre i egne Anliggender, saaledes som det hører til Demokratiets Væsen.
Denne Grundlov vil imidlertid kræve, at enhver føler sit Ansvar. Den giver ikke Folket en uansvarlig Præsident, men den lægger Folkets Skæbne i Folkets egen Haand.
Kravet til Folkets Ansvarsfølelse, til Solidaritet og Forstaaelse af det Folkefællesskab, som maa opelskes og udvikles, vil nødvendiggøre et Oplysningsarbejde iblandt alle Arbejdere, men naar det gennemføres, vil højere Kultur og forøget Glæde ved Livet ogsaa blive Følgen. 
En mørk og ond Tid oplever vi. Ufredens Fakkel kaster et uheldsvarslende Skær over Landene, men endnu er der Mulighed for Fredens Sejr.
I Norden lever fem smaa Befolkninger, som ønsker Freden. Fem smaa Nationer med Aarhundreders Historie bag sig og med mørke Minder om Krigens Ulykker.
Vi Danske vil Fred, vi vil forholde os neutrale overfor andres Færd, og vi maa selv afholde os fra Handlinger, der kan udfordre andre Nationer. Enhver Nation maa indrette sig efter sit Ønske, men ligesom vi afholder os fra Indblanding i andres indre Forhold, lever vi i det Haab, at vi ogsaa er fritaget for Indblanding i vore nationale og politiske Forhold. 
Vi vil Fred med vore Naboer, Fred med Verden, og vi ønsker, at alle andre vilde styre mod samme Maal.
Vi ønsker at bevare vort Lands Selvstændighed, vor Frihed og vor Ret, og vi véd, at det arbejdende Folk er Værnet for det Samfund, vi har bygget op, paa Rettens og Sandhedens Grund. 
Vi kalder da i Jubilæumsaaret, hvor Organisationen med Hæder ser tilbage over en rig Udvikling, paa Arbejdernes Kvinder og Mænd, paa de Gamle, der skoledes i Menneskealders Gerning, paa de Unge, der skal bygge deres Fremtid paa vor solide Grund. Vi kalder til Samling om Socialdemokratiet, til trofast Virken i Enighed og Sammenhold.
Leve Socialdemokratiet." 13858
"38" "https://www.dansketaler.dk/tale/thorvald-staunings-1-maj-tale-1936" "De nordiske Folks gamle Festdag - Skøn Valborgs Dag - Dagen, da Foraaret bryder frem og giver Haab om Sol og Sommer, blev for snart et halvt Hundrede Aar siden annekteret af Arbejderbevægelsen til internationål Festdag, til Demonstration for 8 Timersdagen, for Frihed og for Fred.
I 30 Aar stod Kravet om Arbejdstidens Forkortelse paa Dagsordenen, og langsomt arbejdede man sig frem i Fag efter Fag. I 1884 havde 95,8 % af Danmarks Arbejdere - altsaa omtrent alle - 10 Timer eller derover som daglig Arbejdstid, men Fagforeningernes voksende Styrke førte fremad til Arbejdstidsforkortelser og anden Forbedring af Arbejdsvilkaarene, saaledes at Springet ikke var saa overvældende, da Løsningen kom efter den store Verdenskrigs Afslutning. 
Fredsdokuinentet - Versailles-Traktaten -, hvormed den uhyggelige Krig afsluttedes,gav officiel Anerkendelse af 8 Timers Arbejdsdagen, og Underskriverne gav højtideligt Løfte om denne Reforms Iværksættelse for at Kulturen kunde blomstre igennem den større Fritid. Det syntes saaledes som om Verdens Stormagter bøjede sig for det igennem 30 Aar forfægtede 
Krav fra den internationale Arbejderbevægelse, men de økonomiske Magthavere bøjede sig kun langsomt, og der var mange Vanskeligheder at overvinde.
I 1919 gennemførtes ved Forhandling 8 Timersdagen for Haandværk og Industri i Danmark, men endnu er der altsaa mange Arbejdere, som ikke er kommet med, og endnu har et Landstingsflertal hindret Godkendelsen af den internationale Konvention, som var Fredstraktatens Knsekvens og Ar- bejderklassens Sikring.
Men mange Millioner Arbejdere Veren over opnaaede den forkortede Arbejdstid efter Krigen - ligesom de danske Arbejdere -, og det er Arbejderklassens Sag at opretholde den Styrke, som forhindrer saadanne Anslag imod erhvervede Rettigheder, som desværre er sket ude i Verden. Danmarks Arbejdere i Haandværk og Industri vil kunne sikre den opnaaede 8 Timersdag - den, der syntes at være et fjerntliggende Maal i vor Ungdom -, og de kan ogsaa sikre den øvrige Udvikling, naar de bevarer det Sammenhold, der hidtil var danske Arbejderes smukke Karaktermærke.
Der er saaledes, naar vi ser paa to Menneskealdres Udvikling for Arbejderklassen, naar vi ser den i det ydre, og naar vi betragter dens Stade i Oplysning og Kultur, ingen Tvivl om Fagforeningernes store Værdi.
Men vil vi maale, hvad Arbejderklassen har udrettet og naaet, maa den politiske og kommunale Virksomhed ikke overses. Det socialdemokratiske Parti har ført den forhaanede Arbejderklasse frem til Borgerret i Samfundet, frem til sociale Rettigheder og til politisk Ligestilling med alle andre.
Vi har sejret os frem, senest den 22.Oktober sidste Aar, men den afgørende Sejr er ikke vundet endnu. Nederlag efter Nederlag har Venstre og Konservative kunnet notere, men disse Partier forsøger desuagtet at udøve Mindretals-Terror, i Kraft af et kunstigt Landstingsflertal. Dette maa overvindes, og alle ved, at Socialdemokratiet ikke vil misbruge Magten imod Landets Interesser; der var mere end én Lejlighed, hvor det først og fremmest var Arbejderne, som viste Samfundssind.
Igennem 5 Aars Krisetilstand, fremkaldt af en Omvæltning i Verdenshandel og Økonomi, har det socialdemokratiske Parti haft Førerskab i det politisk Liv - under stadig Modstand fra et overmodigt Mindretal. Vi har gennemført et økonomisk System, der i lige Grad sikrer Landbruget Afsætning og andre Erhverv Produktion, men til Trods for en betydelig Stigning i Antallet af Beskæftigede fra 1933 og fremefter er der dog paa Grund af Produkticnsforbold, Udvandringsforbud o.a. en meget omfattende Arbejdsløshed, som Samfundet ikke kan bære. Vi har sat Hundreder af Millioner ind paa Fremskyndelse af offentlige Arbejder. Vi har ogsaa - naar der uddeltes Millioner til Landmændene - opnaaet at faa bevilget nogle Millioner til Ekstra-Understøttelse for langvarigt arbejdsløse, men i sidste Omgang blev Landstings- flertallet sat til at gøre Bøddeltjeneste overfor Lovforslagens om saadan Hjælp.
Man har naturligvis i disse Aar beskæftiget sig med mange Planer for Arbejdsløshedens 
Bekæmpelse, men de er som Regel stødt paa Modstand hos Landstingsflertallets Partier. 
Se saaledes det Lovforslag, der nu har foreligget i to Samlinger - et Forslag om at sætte 36 Mill. Kr. i Omløb ved forskellige Arbejder. Mange Tusinde Arbejdere vilde have fundet midlertidig Beskæftigelse ved disse Arbejder, men Venstre og Konservative havde Mod og Magt til at hindre dette.
Det er forstaaeligt, at man ogsaa har beskæftiget sig med en Nedsættelse af Arbejdstiden. Jeg tænker ikke man for Alvor vil kræve en vedvarende Nedsættelse under de 8 Timer, men man har syslet med Planer for midlertidig Nedsættelse - og altsaa dermed en Fordeling af Arbejdet. Det er en saare vanskelig Vej. Der er Fag, hvor det overhovedet ikke lader sig gøre at udvide Arbejdsstyrken, Fag, hvor der forud arbejdes i flere Hold, og endelig er der et økonomisk Problem i Sagen. Arbejderne vil ikke bære Tabet, og Industrien vil i mange Fag erklære, at den ikke kan bære Byrden og klare sig i den internationale Konkurrence. Vejen er naturligvis heller ikke den absolut rigtige. At forøge Beskæftigelsesmulighederne er det rigtige, og dertil sigter den økonomiske Politik, som føres, den, der samler sig om Valutacentral og Importregulering, og hvis Resultat kan ses i en Forøgelse af de beskæftigedes Antal med næsten 100.000 fra 1932 til 1935.
Men ved Forsøgene paa at fremme Produktionen staar vi overfor en Række alvorlige Problemer. Vi har Udlandets Ønsker om hvilke Indkøb vi skal gøre, vi har Landbrugsledernes – de politiske Lederes - yderst ensidige Indstilling og Krav, og vi har vor Viden om, at det, Landet trænger til, det er Raastoffer til de Erhverv, der er i Stand til at formindske Arbejdsløsheden.
Vi lever ikke mere under Liberalisme med fri Handel Eksport og 
Import. Vi lever under de store Landes nye System, under Forsøg paa Selvforsyning, under Handelsaftaler med Pligt baade til Levering og til visse Indkøb.
Under dette System, som er til Gavn for alle Dele af Produktionen - ogsaa for Arbejderne - er der Bud efter Fællesskab og Fællesfølelse i Befolkningen. Vi kan ikke komme udenom det af vore Kunder indførte System, og man synes herhjemme tilbøjelig til at glemme, at de to Hovedkunder, det er Tyskland og England,som aftager den meget store Part af Landbrugets Produktion, men det er ogsaa de Lande som rejser de alvorligste Hindringer for Udviklingen af industriel Selvforsyning til Gengæld for den Velvilje, de viser dansk Landbrug.
Dette for os nødvendige System med Regulering af Handelen, med Statsindgreb og Statskontrol har vist sig anvendeligt og nyttigt, men dette System kræver, at Overenskomster opfyldes, og derfor er Look-out og Valutacentral uforenelige. Derfor var Stats-Indgreb ogsaa nødvendige paa dette Omraade. Lock-outen var Arbejdsgiverforeningens Værk. Den var paa en Gang et Forsøg paa at skaane Arbejdsgiverne for nogle Løntillæg til de lavest lønnede og et Forsøg paa at ramme Regeringen. To Dage efter at Arbejdsgiverforeningen havde givet 1. Varsel, holdt Foreningens Formand en opsigtvækkende Tale, i hvilken han ikke blot vendte sig imod Lønforhøjelse, men tilføjedes \"at arbejderne skal ikke tro, de er Herrer i Landet, fordi Socialdemokraterne vandt en stor Valgsejr d. 22. 0ktober” og senere hed det i Talen: 
\"at det er et Fagforeningsvælde, som prøver at tilrane sig Eneherredømmet\" 
Der er ingen Tvivl om den politiske Hensigt, og skulde der være Tvivl, kan man læse Hr. Madsens hadefulde Proklamationer, medens Kampen gik, og ikke mindst hans Angreb, da Kampen blev afsluttet ved Lov.
En Gang før har Lovgivningsmagten grebet ind overfor en Lock-out nemlig i 1933, da Arbejdsgiverne havde dekreteret 20 pct. Løn-Nedsættelse. Da Lock-outen blev forbudt, kom der Liv i Tingene, og Arbejdet har haft Medbør siden. – Statsindgrebet var nødvendigt og forsvarligt.
Ogsaa overfor en Slagteri-Konflikt måtte vi gribe ind i 1934, thi vi er pligtige at overholde de Overenskomster, som Regering og Rigsdag indgaar med Udlandet i det danske Folks Interesse. – Her taales ikke Tøjlesløshed. – 
Saaledes udviklede det sig ogsaa i Aar. En Maaneds Arbejdsstandsning bragte en betydelig Forstyrrelse i Samhandelen med andre, og vi maatte imødese, at Landbrugseksporten snart vilde standse, saaledes som Kommunisterne ønskede det, men som Samfundet ikke kunde taale, men dette havde vi Pligten til at afværge.
Vi sejrede ved Valget, fordi vi vilde oprethold Orden, Produktion og Afsætning. Lock-outens Afslutning var nødvendig for Sikringen af disse Løfter, og saaledes vil det være under det nuværende System. Der er Opgaver nok for Fagforeningerne endda, cg nu maa vel Arbejdsgiverforeningens Ledere snart have lært,at det er Meningen, at de skal forhandle sig til Rette om Overenskomsterne. Kun naar de nemmer den Lære, kan Statsindgreb undgaas. De langvarige Kampe er uforenelige med Danmarks økonomiske Stilling og Forpligtelser under det nuværende System, og derfor bør alle indrette sig paa at bevare Fred og Arbejde. Den 5 Ugers Lock-out kunde have været sparet, og dermed vilde ogsaa mange Penge været sparet, thi som man kunde forudse, gik ingen Voldgiftsret imod en Lønforhøjelse til, Timeløn paa 76,84,86,97 Øre i en tid, hvor Aktionærerne indkasserer 10-12-15 pCt. i Udbytte.
Venstre og Konservative gennemtvang, at Lock-outens Afslutning skulde undergives Voldgift. Det var det sidste Forsøg paa at frelse Arbejdsgiverne.
De sejrede i den Henseende i Kraft af Landstingsflertallet, men et Par Dage efter, da Vold- giftsretten anerkendte det af Arbejderne vedtagne Mæglingsforslag, da led de to Partier et nyt Nederlag sammen med Arbejdsgiverforeningen og det kunde de have undgaaet.
Vi ser imidlertid, at reaktionære Kræfter lever baade i Arbejdsgiverforeningen og i Rigsdagen, Valget i Oktober burde have ført Partierne ind i Samarbejde om en Række økonomiske Opgaver, saaledes var Vælgerfolkets Anvisning, men det skete ikke. Som jeg har sagt før, gav Rigsdagssamlingen nye Vidnesbyrd om Uvilje og om Ligegyldighed overfor de Arbejdsløse. Bevillinger til Arbejdere og til de Arbejdsløse strandede paa Landstingets Skær. Huslejelov og Beskyttelseslov for Butiker standsedes, og i en Række Tilfælde forringedes det planlagte Lovgivningsarbejde. Naar Loven om Gældssanering og Rentetilskud til den gældtyngede Del af Landbruget blev stærkt forringet , skyldes det ganske særlig Medfølelse med de meget velstillede Befolkningslag, som naturligvis skulde have udredet, hvad Gældssaneringen maatte have krævet af kontante Midler.
Vi faar imidlertid nok gjort op med vor Reaktion; værre endnu er den Uro der truer ude fra Verdens, hvor vor Indflydelse er ringe. Italiens Krig paa Trods af Folkeforbundets Advarsler, Tysklands Opmarch ved Rhinen, og Ruslands Forhold til Japan foruroliger Verden nu, kun 18 Aar efter den sidste Krigs Slutning. Ogsaa paa dette Omraade har Fredstraktaten bragt Skuffelser, og Fredens March synes standset. Men Fredens Gerning skal fortsættes.
Paa denne, Arbejderklassens internationale Festdag, har vi Grund til at mindes de Broderpartier, der er knuste ved en Foreninjg af reaktionære og kommunistske Indflydelser. 
Vi har Grund til at love fortsat Enighed og Sammenhold i vort Parti, og saa maa vi haabe, at den Del af Landet, som om nogle Maaneder gaar til Landstingsvalg, vil gøre en saadan Indsats, saa Folkeviljen kan faa Frihed til at udfolde sig og til at tage Ansvaret for politiske Handlinger. Den danske Arbejderklasse er, takket være politisk og fagligt Sammenhold, naaet videre end Arbejderne i de fleste andre Lande, og derfor maa vi fortsætte efter samme Linie, med samme Troskab som hidtil.
Enhver Arbejder har sin Plads i Organisationen, og den store Landsorganisation, De samvirkende Fagforbund, bør udbygges og styrkes. Men ingen er sig selv nok, heller ikke Fagforeningen. Ved et intimt Samarbejde med det socialdemokratiske Parti, som arbejder i hele Samfundets Interesse, kan alle Muligheder udnyttes og alle Kræfter gøre Nytte.
Vi vil frem til andre Samfundsformer end Kapitalismens, men Arbejdet maa gøres paa Demokratiets Grund, og det er først og fremmeste Arbejderklassen, de 100.000’der Kvinder og Mænd, det er Ungdommen af alle Fag, som maa staa Vagt om Demokratiet og skabe det Folkestyre, som kan sikre Arbejde og Udbytte, som kan sikre os Danmark for Folket." 12320
"39" "https://www.dansketaler.dk/tale/bjarne-corydons-1-maj-tale-2013" "Kære venner af arbejderbevægelsen
Tak fordi I vil se mig her i dag.
Den 1. maj er noget særligt for mange af os. 
Det er en traditionsrig dag. I ved – det er lige før den kører på automatpilot. 
For alle her ved jo, hvordan en ordentlig 1. maj-tale skal lyde, den holder nærmest sig selv – og lyder af samme årsag også ganske ofte som noget, man har hørt før – sidste år f.eks.
Og alle har jo også deres egne personlige 1. maj erindringer om solskoldninger, regnvejrskatastrofer – politiske forbrødringer eller skænderier, af og til under indtryk af mere end en enkelt festskål.
Men alligevel kender alle her jo også den fornemmelse, der altid d. 1. maj breder sig i maven og omkring hjertet, når man under talerne, eller mens der synges, pludselig bare kan mærke, hvad det hele handler om.
En dyb mening med vores fællesskab. En dyb stolthed over, hvad vi har udrettet. En sikker viden om, at Danmark havde været et andet land uden vores bevægelse. En dyb forpligtelse til at kæmpe videre for noget, der er større end os selv. 
Men jeg tænker nok alligevel, at mange, før de stod op i morges, tjekkede om vejret var med arbejderbevægelsen og traf deres endelige beslutning om at gå til møde, har tænkt, at den her 1. maj måske var noget lidt andet, end det vi plejer. 
For det er ikke nemme tider for vores parti. Det er ikke nemme tider for vores land. 
Og den 1. maj taler, I har valgt at lytte til i år, bærer et tungt ansvar for at rette op på begge dele.
Så mon ikke der er en enkelt eller to, der har tænkt, at de godt ville høre, hvad ham ”Blå Bjarne” egentlig mener. Altså – uden filter – langt væk fra glasdøren i Finansministeriet, fra regneark, mødelokaler og embedsmænd.
Derfor havde jeg tænkt mig at give jer en tale, der ikke er skrevet for at trække klapsalver. Men for at dele nogen af de tanker, som jeg selv tumler med – og som jeg tror mange Socialdemokrater diskuterer netop i denne tid.
For hvad er den 1. maj egentlig for noget? Jo, det er såmænd arbejderbevægelsens kampdag.
Når vi fejrer den, mindes vi grundlæggende om de to ord og de to ting. 
For det første om ideen om en socialdemokratisk arbejderbevægelse. Altså, at vi som almindelige mennesker uden at være født til at bestemme over vilkårene for vores egen tilværelse kan – og bør – holde sammen om at skabe lige muligheder for alle danskere. 
For det andet, at vi aldrig har nået vores mål uden kamp. At ingen af de resultater, vi har opnået, har været en selvfølge – og at bare et enkelt blik på andre landes situation viser, hvad alternativet kunne blive, hvis vores kamp ikke blev ført videre. 
Alle mine holdninger bygger på de to grundlæggende ideer.
I min verden bygger ingen andre partier eller bevægelser på stærkere værdier. Ingen andre partier eller bevægelser har en smukkere historie.
Og ingen andre partier eller bevægelser har et bedre udgangspunkt for at sikre Danmark en lys fremtid.
Men det kommer ikke af sig selv.
Det stiller på sin vis lige så store krav til os, som der i sin blev stillet til de modige mennesker, der skabte og opbyggede vores parti og dermed også vores velfærdssamfund.
Jeg synes 1. maj er en god anledning til at tænke tilbage og lære noget af historien. Noget om forskelle og noget om ligheder.
Historie behøver ikke være en støvet gennemgang af årstal. Den del af historien, der betyder noget, kan de fleste som regel både huske og føle.
Jeg kan selv huske første gang, Danmarks Radio viste Matador. Fra 1978 til 1982. Hjemme hos mig så vi den ofte sammen, både børn, forældre og bedsteforældre. Der var jo kun én kanal, det var godt fjernsyn – og alle kunne forholde sig til det, de så. 
Det handlede nemlig om den danmarkshistorie, mine forældre og bedsteforældre selv havde oplevet.
Jeg var mellem 5 og 9 år gammel, da serien kørte første gang. Så jeg husker kun stemningen.
Jeg husker de voksnes genkendelse, når gamle dages forstokkede urimeligheder blev ramt på kornet.
Og jeg husker den hyggelige vished om, at historien ville ende godt, selv om den var helt realistisk og handlede om det virkelige, almindelige liv. 
Det gik jo ikke godt for alle. Det endte ikke i ren pladderromantisk idyl. Ikke uden ulykke, tilbageslag, urimeligheder, paradokser og løsninger, der bare skabte nye problemer, konflikter og frustrationer.
Men retningen var klar. Det gik langsomt, men sikkert fremad. Mod mere velfærd, større lighed, tryghed for endnu flere. Ligesom med den rigtige danmarkshistorie. 
Gad vide om nogen kan forestille sig, hvordan det om 10 eller 20 år skal kunne lade sig gøre at lave en historisk TV-serie, der lige så bredt i befolkningen vækker samme følelse af personlig genkendelse – og samme trygge følelse af grundlæggende fremskridt? Det er ikke helt nemt.
Sådan tænker vi vel også som socialdemokrater. Vi kender vores værdier, vi kender vores historie. Vi ved, hvad arbejderbevægelsens kampdag handler om. 
Men vi lever også med en stærk følelse af forandring.
Vi ved, at fremtidens arbejderbevægelse ligesom fremtidens arbejdspladser er forskellig fra fortidens. Og det er fremtidens kampe også.
Vi ved alle, hvad vi kæmper imod. Grådighed. Social dumping. Den uansvarlighed i den finansielle sektor, der førte til finanskrisen og helt uforskyldt kostede millioner af mennesker deres job og deres håb for fremtiden.
Men vi ved vel også, at som Socialdemokrater i 2013 kan vi ikke løse vores opgave alene ved at være imod det, vi ved er forkert. Vi har mere end nogensinde til opgave at kæmpe for det, der afgør, om Danmark kan forblive noget helt enestående. 
For at danske virksomheder lægger deres investeringer og arbejdspladser her i landet – i stedet for hos nabolandene.
For at de penge, den indsats, vi yder som fællesskab, også skaber de rigtige resultater, uden at være dyrere end den behøver.
For at holde styr på økonomien, underskuddet, gælden. For at rettigheder og pligter hænger sammen.
Og måske glemmer vi en gang imellem, at det kun er, når man ser tilbage på historien, at den forekommer enkel, at fremskridtet var en tryg og sikker retning. 
Jeg har siden, når jeg selv som voksen blev fanget foran af én af de mange genudsendelser af Matador, tænkt på, at historien nu nok føltes anderledes og mindre hyggelig, mens den fandt sted.
De mennesker, der dengang tog ansvar og skabte fremskridt, kunne jo ikke vide med nogen form for sikkerhed, at deres projekt ville ende godt. Det var vel deres holdninger og ikke den trygge vished om succes, der gjorde udslaget. 
Det er – tænker jeg – netop hos dem, vi skal hente vores inspiration. Socialdemokratiet har haft enorm succes. Men vores historie er ikke historien om en medvindsbevægelse.
Vi kan ikke vide, om det næste kapitel af danmarkshistorien ender godt. Vi kan ikke garantere, at det går sådan.
For selv hvis vi for alvor fik krammet på de borgerlige. 
Fik udstillet konsekvenserne af Venstres politik. 
Fik stillet helt skarpt på, at Dansk Folkeparti ikke er andet end et almindeligt højrefløjsparti, der til syvende og sidst altid – uanset omvejen – går Venstres ærinde.
Fik timingen i orden, styr på kommunikationen, orden i geledderne – og bare en smule held i sprøjten.
Fik Enhedslisten i bare lidt bedre humør.
Så ville vi stadig skulle forholde os til en virkelighed, der handler om økonomisk krise, stigende konkurrence udefra – og forandring i enormt tempo. 
Og det får mig til at nævne to ting, der for mig særligt på en 1. maj træder frem som det afgørende. Ikke bare for Socialdemokratiets, men også for Danmarks fremtid.
For det første betydningen af uddannelse. Vi har som socialdemokrater den vision at gøre den næste generation til den dygtigste generation nogensinde. 
Lyder det som noget ingen kan være uenige i – eller ligefrem som rent snobberi? Måske. Men så tænk konkret over, hvad det betyder.
Jeg har mærket det på min egen krop.
Mit livs historie er en historie om muligheder gennem uddannelse. Muligheder, jeg ikke var født til, men selv kunne gribe, fordi jeg voksede op i et socialdemokratisk velfærdssamfund.
Men mange af mine jævnaldrende kan fortælle en historie om døre, der blev lukket, muligheder, der aldrig kom inden for rækkevidde – uden uddannelse.
Vi ved én ting med sikkerhed. Ingen politisk kraft, selv ikke det stærkeste socialdemokrati, selv ikke den stærkeste fagbevægelse, selv ikke det bedste sociale sikkerhedsnet, kan i den verden, der venter os, garantere unge danskere et godt liv, hvis de ikke uddanner sig til at blive et af verdens dygtigste folk.
Uligheden vil blive større – sammenholdet vil blive mindre, uanset hvor høje skatter, vi udskriver, uanset hvor god en social indsats, vi finansierer, hvis ikke den kommende generation uddanner sig til at blive et af verdens dygtigste folk. 
Presset udefra vokser dag for dag. Fra milliarder af mennesker, der drømmer om den udvikling, vi allerede har oplevet. Fra millioner af mennesker, der oplever det samme pres som os – og reagerer ved at gøre alting både bedre og billigere.
Og tænk over, hvad det kræver. Jo, vi har gode skoler i Danmark og vores dejlige børn lærer heldigvis meget mere om det, der kræves af et moderne menneske end i gamle dages sorte skole.
Men når 15 pct. af eleverne forlader folkeskolen uden at kunne læse og skrive på et niveau, der sætter dem i stand til at tage en uddannelse. 
Når 17 pct. af eleverne har tilsvarende problemer med matematikken. 
Så er det et problem, der handler om hele landets fremtid. Om næste generations muligheder.
Det er derfor, vi har afsat flere penge end nogensinde tidligere i danmarkshistorien til uddannelse.
Det er derfor vores vækstplan sikrer, at der afsættes 1 mia. kr. til efteruddannelse af ufaglærte og opkvalificering af faglærte. Penge, som skal bruges i samarbejde med arbejdsmarkedets parter.
Det er en af de helt afgørende grunde til, at nulvækst vil koste os arbejdspladser og velstand. Fordi muligheden for at investere i uddannelse vil blive ramt. 
Og det er derfor vi har fremlagt et meget, meget stort forslag til for alvor at rykke folkeskolen fremad.
Det var derfor lærerkonflikten ikke bare handlede om den danske model. Om Ziegler, Bondo og mig. Men om uddannelse. Om børn og unge. Om arbejdspladser og lige muligheder.
Og det er derfor, vi nu alle har en stor forpligtelse til at hele sårene. Komme videre og samarbejde om de mål vi deler – i en dyb respekt for at de færreste mennesker har større betydning for Danmarks fremtid end netop lærerne.
For det andet kampen mod arbejdsløshed. For vækst og job. 
For uanset hvor godt vi hjælper de mennesker, der ikke har et arbejde med at klare dagen og vejen, så findes der ingen større ufrihed end at være afskåret fra at forsørge sig selv og sin familie. Ingen større ulighed end afstanden end mellem dem, der er inde og dem, der er udenfor på arbejdsmarkedet.
Derfor har vi rent ud sagt ikke skyet nogen midler i den økonomiske politik, når det gjaldt om at nå det vigtigste af alle mål. Flere arbejdspladser, mindre arbejdsløshed – højere vækst.
I en tid hvor alt, hvad der kommer udefra, trækker i den modsatte retning. 
Derfor nægter vi at bøje os for de mange enøjede krav om kun at bruge ét virkemiddel for komme ud af krisen. Problemerne kræver, at vi drejer på alle de håndtag, der er tilgængelige.
Derfor investerer fællesskabet nu mere end nogensinde de sidste 30 år. For at bryde den onde cirkel. For at holde hånden under beskæftigelsen og skabe tro på fremtiden. I veje, broer, jernbaner, skoler, sygehuse, vindmøller og energibesparelser.
Derfor har vi afsat 90 milliarder kroner til at hjælpe væksten på vej i virksomhederne. Med en hjælpende hånd til snart sagt hver eneste branche og hver eneste region i hele Danmark.
Og lad mig så slutte med det, der meget ofte præger det meste af en traditionel 1. maj tale. Med et par ord om de andre. Om alternativet. 
Nu har jeg siddet med Venstres fremmeste folk i et forhandlingslokale gennem samlet set flere måneder.
Jeg takker og kvitterer for det samarbejde, vi har haft. Om skattereformen sidste år og om Vækstplanen i år.
Det er gode aftaler. De bryder med blokpolitikken. De sikrer et samarbejde om den økonomiske politik, som er nødvendigt, hvis vi skal ud af krisen. De skaber arbejdspladser – og giver et godt rygstød til de almindelige lønmodtagere, der holder igen på deres lønninger for landets skyld.
Ligesom jeg for resten også glæder mig over de to finanslove, det er lykkedes at lave med Enhedslisten. En styrket indsats mod social dumping, en kickstart, en afskaffelse af fattigdomsydelserne og en hjælpende hånd til de allersvageste grupper. 
Forslag, der ikke ville kunne gennemføres med de borgerlige partier.
Sådan er det, når Socialdemokraterne sætter sig for bordenden. Så kan alle partier få del i ansvaret og indflydelsen. Så bliver der balance og bredde i de løsninger, der findes.
Men når man forhandler, så er enigheden og kompromisset jo det, man slutter med. I udgangspunktet starter man langt fra hinanden. Og undervejs lærer man virkelig noget om sine kolleger.
Når det gælder Venstre, er man efter en endeløs række af møder i Finansministeriet ikke i tvivl om, hvor de kaster deres ind. Hvem de kæmper for – og hvad der sker, hvis de fik magt, som de har agt.
Deres bidrag har helt grundlæggende handlet om et langt angreb på den balance, der er særlig for alle vores forslag:
Skatten på arbejde ville Venstre gerne være med til at sætte ned. Men helst mere for dem i toppen, mindre for almindelige lønmodtagere – og uden at have finansieringen i orden. Det ville vi ikke være med til – og derfor blev det ikke sådan.
Selskabsskatten ville Venstre gerne være med til at sænke. Men helst mere og helst sådan, at bankerne blev friholdt for at levere deres del af skattelettelsen tilbage. Det ville vi ikke være med til – og derfor blev det ikke sådan.
En ny og bedre indsats for unge kontanthjælpsmodtagere ville Venstre gerne være med til at indføre. Men helst sådan, at vi samtidig genindførte fattigdomsydelserne. Det ville vi ikke være med til – og derfor blev det ikke sådan.
Bedre vilkår for danske produktionsvirksomheder ville Venstre gerne være med til at sikre. Men helst sådan, at vi i stedet for lempelserne til konkrete produktionsvirksomheder brugte penge på at afskaffe arveafgiften. Ikke for almindelige mennesker, men for den meget lille del af befolkningen, der arver en virksomhed. Det ville vi ikke være med til – og derfor blev det ikke sådan.
Nye faste rammer for at styre de offentlige udgifter ville Venstre gerne være med til at vedtage. Men helst sådan, at der over de kommende 4 år ikke afsættes en krone mere til fællesskabet. Ikke en krone til uddannelse. Ikke en krone til sundhedsvæsenet. Ikke en krone til ældreomsorg. Det ville vi ikke være med til – og derfor blev det ikke sådan.
En stor grøn energiaftale med investeringer på 90-150 mia. kr. i ny grøn teknologi, ville Venstre efter meget svære forhandlinger nødtvunget godt være med til at gennemføre. Men helst sådan, at vi nu skulle genåbne aftalen og udskyde de investeringer, der vil give tusindvis af arbejdspladser i de kommende år. Det ville vi ikke være med til – og derfor blev det ikke sådan.
Store fremtidsinvesteringer i nye veje, broer og jernbaner vil Venstre gerne være med til at aftale. Men at beskatte alle olieselskaber i Nordsøen rimeligt og ligeligt for at skaffe penge til lynhurtige, elektriske togforbindelser mellem de største danske byer, det afviser man lodret. Det vil DE ikke være med til – men mon ikke vi også ender med at få vores vilje på det punkt?
Vores bevægelse er ikke stivnet.
Vores kamp er ikke forbi.
Vores sejre har sikret fremskridt for hele Danmark. Vores ansvar er at få det til at lykkes igen.
God 1. maj." 15584
"40" "https://www.dansketaler.dk/tale/frank-jensens-1-maj-tale-2013" "Jeg er socialdemokrat fordi jeg tror på den enkeltes frihed og på at friheden for de mange skabes, når vi bekæmper uligheden.Jeg er socialdemokrat fordi jeg tror på et stærkt fællesskab. Og på fælles løsninger på fælles problemer. Og jeg er socialdemokrat fordi jeg tror på en grundlæggende solidaritet mellem mennesker. Og tror på, at udgangspunktet aldrig bare kan være ”mig\", men altid må være ”os\".Som socialdemokrat har jeg en helt afgørende politisk ambition: At vi skal have alle med i det her samfund.I København arbejder de røde partier målrettet for at få alle med. For at skabe mindre ulighed, mere fællesskab og større solidaritet. 

Vi ordner problemer, skaber muligheder og opnår resultater, som vi kan være stolte af. 

Vi gør i år en helt særlig indsats mod uligheden og for fællesskabet. 

En ekstra milliard er gået til udsatte københavnere. Det betyder for eksempel:
Flere timer i vores fælles folkeskole
God og billig skolemad til børn fra fattige familier.
Over 1.000 nye, almene boliger til almindelige mennesker uden direktørløn.
Flere pædagoger til børnehaver og vuggestuer, fritidshjem og klubber.
Bedre hjælp til fattige, hvis store regninger pludselig kommer dumpende ind ad døren.
Fixerum i byen, hvor narkomaner under trygge og værdige forhold kan tage deres stoffer. 
Lad os sammen fortsætte kampen for et stærkt fællesskab.

Jeg kunne utrolig godt tænke mig at fortsætte ad den vej. Og jeg håber meget, at både SF og Enhedslisten er at finde ved forhandlingsbordet hele vejen frem til målstregen og bliver ved med at have lyst til at tage ansvar for København. Også selv om det er valgår.

Det fungerer bare bedst, når de røde partier ordner tingene i fællesskab. Vi kan skabe gode resultater og forbedre hverdagen for københavnerne.

Det kræver vækst, arbejdspladser og styr på økonomien.

Men lad mig bare sige helt klart: 

Der er nogen forudsætninger, der skal være på plads, hvis vi skal fortsætte det gode arbejde fremover.Vi skal stå sammen om at skabe et København, der er båret af fremgang i væksten og beskæftigelsen, og hvor der er styr på økonomien.

Jeg er utrolig stolt af, at vi i København:Har vækst på trods af krisen. At vi med vores stærke økonomi og investeringer kan skabe private arbejdspladser og at vi har styr på økonomien, så vi bruger færre og færre af skattekronerne på at betale renter på lån.

Og som vi alle sammen godt ved, så kræver det altså også, at vi indimellem tager nogle nødvendige beslutninger, som ikke er så rare. 

Hvert år effektiviserer vi for 250 mio. kr. i København.Det er nødvendigt, for at få enderne til at nå sammen. Vi bliver flere og flere borgere, men vi kan ikke bruge flere penge.

Skal man skabe progressive resultater der rykker brikkerne i den rigtige retning må man altså også tage et ansvar for det, der er mindre rart. 

For kun ved at gøre det, kan man skabe venstreorienterede resultater. 

Og det er vigtigt for mig at sige at vi aldrig må lade de borgerlige få patent på: at have styr på økonomien, at skabe vækst og skabe arbejdspladser. 

650 ordentlige arbejdspladser.

650 byggepladser rundt om i København vidner om, at vi skaber udvikling, vækst og arbejdspladser.

Det er godt!

Men det skal være ordentlige job på sikre arbejdspladser og på lige vilkår. 

For ikke så længe siden talte jeg med Nicklas. Han er Metal’er. Nicklas kunne fortælle om et byggeri i Roskilde, han havde været ansat på. Her gik han ved siden af udenlandske håndværkere, som fik 55 kroner i timen.

De samme mennesker var nødt til at sove i busser om natten og arbejde med giftige kemikalier, som hverken er tilladt at producere eller bruge i Danmark. Den slags er noget svineri.

Men sandheden og jo desværre, at det er virkeligheden på nogle byggepladser. Det skal vi ikke finde os i! Derfor skal vi stå sammen mod social dumping. 

Vi skal have fat i nakken på bagmændene og de brodne kar. Vi skal stille skarpe krav og følge dem op med tilsyn med arbejdspladserne og klare konsekvenser overfor de arbejdsgivere, der ikke opfører sig ordentligt.

Vi skal aldrig acceptere, at der opstår et arbejdsmarked i skyggen, hvor udenlandske arbejdere lever under usle, uværdige kår. Og vi skal samarbejde om fælles løsninger.Kommunen, fagbevægelsen og byggebranchen skal stå sammen, for ingen har interesse i, at vores arbejdspladser udvikler sig til forhindringsbaner og hurlumhejhuse. 

Jeg vil gerne benytte lejligheden her i dag til at sige tak til 3F og til Dansk Byggeri.

Tak, fordi I har taget godt imod invitationen om et partnerskab med os i Københavns Kommune. Sammen kan vi arbejde imod plat og snyd og for gode arbejdspladser.

En anden stor og vigtig arbejdsplads er vores fælles folkeskole. Fundamentet for vores fremtid. Jeg tror, at vi alle er glade for, at konflikten på skoleområdet er slut.

Nu kan børnene komme i skole igen og 9. klasserne kan komme til afgangsprøve. 

Jeg forstår godt, at resultatløse forhandlinger og lockout kan skabe frustrationer og vrede.

Jeg ved godt, at det har været hårdt. Men det er sådan, vi ordner tingene her i landet. Vi forhandler. Vi laver aftaler. Og når det går i hårdknude, bruger vi de redskaber, vi i over hundrede år har været enige om, vi hver især råder over. 

Nu hvor den del er overstået så håber jeg inderligt at vi igen står sammen om målet: 

En stærk, fælles folkeskole. Med verdens bedste og mest engagerede lærere. Og verdens gladeste og dygtigste elever.

Skulle der være nogen blandt jeres kolleger, der flirter med Dansk Folkeparti så vil jeg bare sige:
At bortvise elever, der faster under ramadanen.
At forbyde undervisningsmateriale om homoseksualitet.
Og at forbyde gruppeeksaminer og indføre karakterer fra 1. klasse.
Det lyder måske middelalderligt, men det er alt sammen udpluk fra Dansk Folkepartis skolepolitik. Så bed jeres kolleger tænke sig om en ekstra gang, inden de bliver for begejstrede for dem.I kan jo supplere med samme partis såkaldte fortalelser om Maorier og hunde, den seneste tid.Vi står sammen.

Jeg har et budskab til jer alle sammen i dag:Et budskab til mine kolleger i de røde partier.

Et budskab til mine kammerater i fagbevægelsen.

Vi kan kun gøre det ordentligt, når vi gør det sammen. Sammen kan vi skabe mange job og ordentlige job. Sammen kan vi styrke vores vækst og vores velfærd. Sammen kan vi ordne problemerne ét for ét 
- og få alle med!" 6333
"41" "https://www.dansketaler.dk/tale/johanne-schmidt-nielsens-1-maj-tale-2013" "Kan I huske den femtende september 2011? Det var den dag, hvor danskerne valgte en ny regering.
Tusindvis af mennesker havde knoklet for at slippe af med Claus Hjort, Pia Kjærsgaard, Inger Støjberg og alle de andre.
Da valgresultatet kom frem på skærmen sent om aftenen, blev der festet hjemme i stuerne. Vi åndede lettet op. For vi havde valgt en regering, der lovede, at alle skulle være med til at betale regningen. Også de rigeste. En regering, der sagde, at den ville vælge velfærd frem for skattelettelser.
Og på valgnatten stillede en storsmilende Helle Thorning-Schmidt sig op på scenen i arbejderbevægelsens gamle hus på Vesterbro. Hun sagde til den danske befolkning:
”Vi vil gøre vores yderste for at leve op til jeres tillid. I har vist, at I ønsker et samfund, hvor vi hver især tænker på andre end os selv.” Og hun fortsatte: ”Et samfund, der er båret af fællesskab, hvor alle er med, og hvor hver enkelt får en chance til.”
Jeg ved ikke, om Helle Thorning kan høre mig derovre i Århus. Men jeg håber det. For Helle Thorning har ret i, at tusindvis af danskere viste hende deres tillid.
Men jeg tror simpelthen ikke på, at hun har gjort sit yderste for at leve op til den.
For et par dage siden mødte jeg en kvinde, der sagde: ”Jeg har stemt socialdemokratisk hele mit liv. Men jeg er så ked af det. For selvom jeg prøver, så kan jeg ikke genkende mit gamle parti”
Helle Thorning, du skylder svar. Svar til alle de mange mennesker, der kæmpede for dig. Der overtalte deres nabo og deres kollega til at sætte kryds ved dig og din regering.
Du skylder svar på, hvorfor overlægen, advokaten og sådan nogle som mig skal have skattelettelser. Skattelettelser, der bliver betalt af arbejdsløse tømrere, arbejdsløse pædagoger, arbejdsløse sygeplejersker og arbejdsløse industriarbejdere.
Du skylder svar på, hvorfor der er råd til billigere citronvand, hindbærbrus og cola, når der ikke er råd til at redde de tusindvis af mennesker, der står til at falde ud af dagpengesystemet.
Ikke mindst i dag skylder Helle Thorning-Schmidt svar på, hvordan en socialdemokratisk ledet regering kan finde på at køre lærerne over med en damptromle. De lærere, der hver dag knokler for vores fælles skole. Uden nogensinde at invitere dem til en reel forhandling.
Den nødvendige politik
Det er ikke første gang, vi fejrer 1. maj. Det gjorde vores forældre, vores bedsteforældre og vores oldeforældre også.
I gamle dage stod lønmodtagerne alene over for arbejdsgiveren. Det betød, at arbejdsgiveren kunne kræve og gøre, hvad han ville. Når lønmodtageren var slidt op, blev hun overladt til sin egen skæbne.
Vores oldeforældre fandt ud af, at de som lønmodtagere havde fælles interesser. At hvis mange stod sammen, så kunne man opnå meget. Derfor organiserede de sig. Det blev starten på den arbejderbevægelse, der har sikret os ordentlig løn og bedre arbejdsvilkår. Ferie, barsel, barnets første sygedag.
Der er meget, der har ændret sig siden dengang, vores oldeforældre fejrede 1. maj. Men ikke alt. For der er stadig forskel på, hvilke interesser lønmodtagerne har, og hvilke interesser arbejdsgiverne har.
Bjarne Corydon, han taler vældig tit om ”den nødvendige politik”.
Han siger, at det er ”nødvendigt” at give skattelettelser til de store virksomheder, til bankbosserne og til ministrene. Han siger, det er nødvendigt at forringe vilkårene for de studerende, for dem, der er så uheldige at blive ramt af sygdom eller som har mistet deres arbejde.
Jeg sagde indledningsvis, at der blev holdt fest på valgnatten. Blandt andet fordi Claus Hjort måtte aflevere nøglerne til Finansministeriet.
Men nogle gange kan man blive helt i tvivl. Er vi overhovedet sluppet af med Claus Hjort? Eller er han stadig finansminister – nu bare forklædt i en sms’ende, yngre mands krop?
Næste gang Corydon, Hjort, eller hvem det nu end er, der sidder inde i Finansministeriet, de taler om ”nødvendig politik”, så spørg jer selv: Nødvendigt for hvem?
For langt de fleste politiske beslutninger har både vindere og tabere.
Det er en katastrofe for lønmodtagerne, at Pia Kjærsgaard og Thulesen Dahl halverede dagpengeperioden til gengæld for et par grænsebomme. Men det var da en gave for arbejdsgiverne.
Jo mere man som ansat frygter en fyreseddel, jo mindre råber man op, når der skal forhandles arbejdsvilkår.
Efterlønnen er blevet afskaffet og pensionsalderen hævet. Det betyder, at langt flere må gå direkte fra arbejdsmarked til sygeseng.
At langt færre for lov til at få nogle år på pension, hvor de har kræfter til at løfte børnebørnene og rode i haven. Men for arbejdsgiverne betyder det, at der er flere til at slås om de samme job. Det er slet ikke tosset, når der skal forhandles løn.
Hvis man er i tvivl, om der findes interesseforskelle i Danmark, så kast et hurtigt blik på partiernes regnskaber.
Saxo Bank finansierer næppe Liberal Alliance alene på grund af Anders Samuelsens lysende blå øjne.
Og mon ikke olieaftalen og bankpakkerne er en af årsagerne til, at Lars Løkke sponsoreres af Mærsk og Danske Bank?
Som sagt: Langt de fleste politiske beslutninger har både vindere og tabere. Sådan har det altid været. Og sådan er det i dag. Derfor er Thornings og Corydons politik ikke ”den nødvendige politik”.
Nej. Deres politik er et svigt over for lønmodtagerne i Danmark.
Fællesskab fungerer
Jeg tror, mange har prøvet at være ude at rejse og få spørgsmålet: Hvad er Danmark egentlig for et sted?
Når vi får det spørgsmål, så fortæller vi stolt om vores fælles skoler, vores fælles sygehuse. Om den samfundsmodel, der har gjort Danmark til et af verdens mest trygge og frie steder at leve.
Men hvis man læser aviser eller ser TV for tiden, så lyder det nærmest som om, at de skandinaviske velfærdssamfund er nogle af de fattigste og mest ineffektive samfund i hele verden.
Igen og igen ser vi arbejdsgivere klynke over høje skatter og høje lønninger. Og vi får at vide, at velfærden er den helt store skurk.
Men kære venner. Dommedagsprofetierne har bare ikke noget med virkeligheden at gøre. Danmark er et af de lande, der har den højeste effektivitet og den laveste arbejdsløshed.
Det er ikke på trods af vores solidariske velfærdssamfund. Det er på grund af vores solidariske velfærdssamfund.
Det giver os et stærkere samfund, at man rent faktisk har en chance for at få en uddannelse. Uanset om man er vokset op ved en enlig mor i Nordvest, der gør rent på vores skoler om natten. Eller ved arkitektforældre i Kartoffelrækkerne.
Det giver os et stærkere samfund, at man ikke bliver sparket ud af skadestuen, fordi dankortet er blevet spærret.
Det giver et stærkere samfund, at man ikke tvinges til at gå fra hus og hjem, fordi man bliver ramt af sygdom eller får en fyrreseddel.
Det er sådan set meget simpelt: Fællesskab fungerer!
Til regeringstoppen vil jeg sige: Jeg synes, I skal overlade dommedagsprofetierne til Liberal Alliance, Lars Løkke og Dansk Industri.
I skal ikke skamme jer over de positive forandringer af det danske samfund, som arbejderbevægelsen har skabt. I skal ikke skamme jer over de sejre, som arbejderbevægelsen har vundet. Tværtimod! I skal bygge videre på dem.
Ja, vi er udfordret af globaliseringen, som den ser ud i dag. Men svaret er da ikke at kaste sig ud i en international konkurrence om, hvem der kan have de laveste lønninger og de laveste skatter.
I den konkurrence er det kun de store virksomheder, der vinder. I og jeres kolleger i andre lande taber.
Kom nu i gang med at arbejde for en international mindstesats for selskabsskat. Kom nu i gang med at arbejde for en international skat på de finansielle transaktioner.
Det er mere end på tide, at regeringen viser, at den ikke bare står på arbejdsgivernes side. Det er mere end på tide, regeringen viser, at den står i spidsen for lønmodtagernes regering. Vi har ikke brug for flere Lars Løkker på Christiansborg. Vi har brug for det modsatte.
Corydons yndlingsord
Bjarne Corydon, han er ikke bare glad for ordet ”nødvendigt”. Han taler også meget om, at Danmark skal være moderne, effektivt og ansvarligt.
Lad os tage dem en for en.
Modernisering
Modernisering. Kan I huske, hvad Vestager sagde under valgkampen? Hun sagde \"Vi tror. Også på lærerne.\" Jeg vil gerne – ganske gratis – foreslå et nyt valgslogan til De Radikale. Hvad med: \"Vi er da ligeglade. Også med lærerne.\" For sådan ér det jo.
Det er da ikke moderne at tryne sin vilje igennem. Regeringen har lavet et regeringsindgreb, hvor de ensidigt har opfyldt KL’s hedeste drømme. De har valgt strategien kæft, trit og retning. Det er ikke moderne. Det er hamrende gammeldags.
Lad os i stedet få færre elever i klasserne, så der bliver mere tid til den enkelte elev. Lad os vise den tillid, regeringen talte om før valget, ved at afskaffe de tåbelige elevplaner og de nationale test.
Dét er moderne.
Og til alle lærere og undervisere i Danmark vil jeg gerne sige: Vi ved, det har været hårdt. Vi ved, det var svært at starte i skole igen i mandags. Og I har jo ret, når I siger, at det bliver politibetjentens, socialrådgiverens og sygeplejerskens tur næste gang. I har kæmpet for os alle sammen. Tak, tak, tak.
Effektivitet
Det andet ord, Bjarne Corydon har brændt sig varm på, det er \"effektivitet\". 
Men helt ærligt. Det er da ikke effektivt at bruge fire milliarder kroner på selskabsskattelettelser. Selskabsskattelettelser, der i alt kommer til at skabe 1500 arbejdspladser. Det er simpelthen en dårlig investering.
Lad os i stedet give kommunerne lov til at renovere vores børnehaver, plejehjem og folkeskoler.
De trænger til det! Det vil skabe tusindvis af arbejdspladser her og nu. Hvis vi samtidig stiller krav til virksomhederne om, at de skal tage lærlinge ind, så kan vi få alle de unge mennesker, der drømmer om at få en uddannelse, i gang.
Frem for at give tilskud til, at boligejere kan bygge nye køkkener og carporte, skal vi give tilskud til energirenoveringer.
Både til ejere og til lejere. Bedre isolering, nye vinduer, solceller på tagene.
Dét skaber arbejdspladser. Dét er effektivt.
Ansvarlighed
Det sidste ord, som Bjarne Corydon gentager igen og igen, det er \"ansvarlighed\".
For et par uger siden talte jeg med en kvinde fra Viborg, der står til at falde ud af dagpengesystemet. Hun har søgt og søgt. Men hun har ikke fået et arbejde. Hun sagde:
”Jeg kan ikke få kontanthjælp, for jeg har et lille hus. Men der er jo ingen, der vil købe det. Jeg ved simpelthen ikke, hvad jeg skal leve af.”
Kære regering. Det er ikke ansvarligt at fratage tusindvis af arbejdsløse deres indtægt.
I dag er det 1. maj. Det betyder, at om præcis to måneder risikerer 12 til 14.000 danskere at stå uden noget som helst at leve for.
Fordi den midlertidige uddannelsesordning udløber. Fordi de ikke kan få kontanthjælp. Fordi der ikke er noget arbejde til dem.
Uret tikker.
Tiden er ved at løbe ud for de arbejdsløse.
Regeringen bliver nødt til at forholde sig realistisk til, at vi står midt i en krise. De ansvarlige bag dagpengeforringelserne bliver nødt til at erkende, at de tog fejl.
Det er nu, der skal gøres noget for dem, der står til at falde ud af systemet. Dagpengeperioden skal forlænges. Genoptjeningsperioden forkortes.
Dét er ansvarlig politik.
Med fællesskabet i ryggen
Jeg vil slutte af med at fortælle, at jeg for et par dage siden mødte en ung mand.
Han var 21 år gammel. Talte klingende jysk. Han blev student fra Skanderborg Gymnasium for et par år siden. I dag arbejder han med at hjælpe mennesker, der har mistet et ben eller en arm i krig. Mennesker, der bor langt væk fra det danske velfærdssamfund.
Den unge mand, jeg talte med hedder Walid. Som 10-årig kom han hertil sammen med sin familie fra Afghanistan. Han har benprotese, fordi han blev skudt, da han var 6 år gammel.
Walid, han sagde til mig: ”Jeg kommer fra et land, hvor vi ikke havde noget velfærd. Der var ikke noget sikkerhedsnet. Jeg så, hvordan folk nærmest opførte sig som dyr. Hvis ens barn ikke kan få mad, så er man villig til hvad som helst.”
Og han fortsatte: ”Jeg forstår simpelthen ikke, at der er nogen her i Danmark, der tror, at man kan få et bedre samfund ved at skære ned på velfærden. Måske ved de ikke, hvor stærkt et menneske bliver af at have et fællesskab i ryggen.”
Som jeg startede med at sige, så festede vi på valgnatten. Vi åndede lettet op.
Jeg ved godt, at mange nu føler sig magtesløse. Jeg ved godt, at man kan få lyst til at slukke for TV-avisen, når man ser Mette Frederiksen gå ud ad Finansministeriets dør. Arm i arm med Joachim B. Olsen.
Men hver eneste dag møder jeg mennesker, der, ligesom Walid, brænder for at styrke og udvikle vores samfund.
Den tro, den vilje, den kærlighed til vores fællesskab, den er så meget stærkere end magtesløsheden.
Hvis vi er mange nok, der skubber på, så kan vi mere, end vi tror.
Politikere og partier er ikke store tunge klipper, som man ikke kan flytte.
De er valgt af jer.
Det er jer, der bestemmer.
Kære venner. Jeg håber, I vil være med.
For Walid – den unge mand, jeg mødte for et par dage siden – han har ret. Vi bliver stærkere af at have fællesskabet i ryggen.
Rigtig god 1. maj." 12994
"42" "https://www.dansketaler.dk/tale/pernille-skippers-1-maj-tale" "Fællesskab fungerer
Her i vores lille land knokler vi, og vi passer på hinanden. Vi kan komme på hospitalet. Vores børn kan komme i skole. Og det er også sådan, at hvis én af vores kollegaer bliver ramt af sygdom eller får stukket en fyreseddel i hånden, så står fællesskabet klar.
 
Det er ikke kommet ud af den blå luft eller faldet ned fra himlen. Og det tror jeg godt, at vi kan glemme nogle gange. At fællesskab er noget vi skal dyrke. Det er rent faktisk noget vi skal slås for.
 
Generationer før os har stået igennem mange hårde arbejdskampe, og slidt sålerne ned. Mistet stemmen og overnattet i silende regnvejr i blokader foran fabrikker. Alt sammen for at komme dertil, hvor vi er nu. For at give os, generationerne efter dem, end større tryghed og frihed.
 
Og hvis vi ikke samler stafetten op, og kæmper videre, så er der nogen, der vil angribe og nedbryde det fællesskab, som vores bedsteforældre og oldeforældre har opbygget.
 
Arbejdsløshed
Venstre og resten af højre øjne arbejder hele tiden på at splitte vores fællesskab.
 
De bruger dyre annoncekampagner med manipulerede tal, og fortæller eventyrlige historier om det storslåede liv, man åbenbart lever som arbejdsløs. Det lyder som om, det yder med guld og honning, når man kommer på kontanthjælp.
 
Den slags historier, man kun kan fortælle, når man aldrig selv har været der. Når man måske ikke engang kender nogen, der har.
 
De gør det for at så splid blandt dem af os, der er i arbejde, og dem af os, der er blevet ramt arbejdsløshed. Fordi Løkkes hedeste drøm er, at vi andre skal blive sure, hvis vores arbejdsløse kollegaer ikke lever i total fattigdom.
 
Men vi skal ikke lade os splitte. For vi kan jo alle sammen blive ramt af arbejdsløshed. Vi kan jo alle sammen blive ramt af en arbejdsulykke eller af en sygdom.
 
Kære Lars Løkke. Jeg ved godt, at bekymringen om, at slagteriet måske lukker, og jobbet ryger til udlandet, ikke er en del af din hverdag. Et budget, der ikke kan hænge sammen, hvis dagpengene ikke er der, er langt fra din virkelighed i bløde lædersæder på 1. klasse – i n[y]e jakkesæt og – går jeg ud fra – bløde underbukser, som andre har betalt.
 
Men hvis du nu brugte tiden i bilen med privatchauffør på at slå lidt op i ordbogen. Fx under fællesskab eller solidaritet. Så kunne du måske lære noget.
 
Så ville du måske forstå, hvorfor det er så vigtigt for så mange danskere, at vi passer på hinanden. At vi bygger et stærkt fællesskab. Fordi fællesskabet er vores fælles tryghed.
 
Katastrofen i Middelhavet
Og solidaritet og medmenneskelighed. Det er noget, der ikke stopper ikke ved porten til byggepladsen eller indgangen til kontoret. Det bør heller ikke stoppe ved færgehavnen i Rødby eller grænsen i Kruså. 
Vi har alle sammen set de forfærdelige billeder. Tusindvis og atter tusindvis af mennesker. I små gummibåde. Mast sammen på faldefærdige [fi]skekuttere i håbet om at krydse Middelhavet. De er på [fl]ugt. Mange fra Islamisk Stat, der myrder og voldtager. Og tusindvis af mennesker har lidt druknedøden i deres forsøg på at komme væk.
Jeg ved godt, at Danmark ikke kan huse alle verdens [fl]ygtninge.
Men hør engang. Mennesker [fl]ygter ikke for sjov. Mennesker sætter ikke livet på spil pga. bekvemmelighed eller fordi de har hørt om, hvad man får i folkepension i Danmark. Selvfølgelig skal vi hjælpe dem. Det er vores fællesskab stærkt nok til.

Lars Løkkes ”velfærd”
Det folketingsvalg vi står over for handler i den grad om, at vi skal vælge solidaritet og fællesskaber.
For hvis man vælger Venstres vej med nulvækst, så får det konsekvenser. Hvis man vil bruge det samme beløb år efter år, når vi ved at der bliver [fl]ere ældre, og alting bliver dyrere og dyrere, så betyder det jo at hver enkelt får mindre hjælp.
Så betyder det, at [fl]ere af vores ældre medborgere får vakuumpakket mad. At [fl]ere bedstemødre må sove med ble, fordi der ikke er personale nok til at hjælpe dem op om natten. At støvet får lov til at hobe sig op i hjørnerne hjemme hos de ældre, og at der aldrig igen bliver tid til en kop kaffe med hjemmehjælperen.
Vi skal den modsatte vej. Vi skal have genopbygget vores velfærd. Vi skal have minimumsnormeringer i vores daginstitutioner, så der er nok pædagoger nok. Vi skal give vores ældre klare rettigheder, så de får en anstændig omsorg. Sådan er det nemlig i et stærkt fællesskab.
Regeringen
Og når vi taler om pædagoger i institutionerne og rettigheder til vores ældre, må jeg nok indrømme, at jeg heller ikke altid hopper op og ned af begejstring over den her regeringen. Hvis nogen skulle være i tvivl.
Jeg synes ikke, at det er i orden, at en socialdemokratisk ledet regering går til valg med endnu større ulighed i samfundet, end da de kom til.
 
Jeg synes ikke, at det er godt nok, at der er nedsat en eller anden papirklub af en kommission til at se på dagpengesystemet. Det kunne de have [fi]kset sammen med os for lang tid siden.
Jeg synes heller ikke, det er i ok, at de har brugt milliarder på selskabsskattelettelser, mens velfærden skranter. Med penge, som kommer fra nogle af dem i vores samfund, der har allermindst.
Men kære venner. Jeg er nok ikke begejstret fan, men jeg har ikke givet op. Løsningen er ikke at gå hjem på sofaen. En stemme på sofaen er nemlig en stemme på Løkke. 
Løsningen er, at vi slås for vores fællesskab. Ligesom generationerne før os.
Radikale
Og det tror jeg også betyder, at vi skal tage kampen op mod de radikale. Hvis de er så stædige og usolidariske, hvis de har så lidt tilovers for velfærdssamfundet, som det ser ud til, så må de ryge ud af ministerkontorerne.
Vi skal gøre det klart for den socialdemokratiske top, at vi forventer noget bedre i denne omgang. Hvis det kræver mindre radikale, er det til at leve med. Og vi ved, at det kræver en stærk en venstre øj.
Det er ingen naturlov, at de radikale kommer i regering. Vi vil have en regering, som tør satse på solidaritet og på fællesskab. 
Så kom venner. Lad os give Løkke en lang næse, ligesom sidst. For når valget kommer, så vælger vi fællesskabet.
Rigtig god 1. maj." 6028
"43" "https://www.dansketaler.dk/tale/johanne-schmidt-nielsens-1-maj-tale-2012" "I 2011 startede jeg min 1. maj tale med at sige, at det kunne blive sidste gang, vi skulle fejre arbejdernes internationale kampdag, mens Lars Løkke sad bag skrivebordet i statsministeriet med Pia Kjærsgaard på skødet. Og kære venner: Det blev sidste gang.

Jeg vil gerne sige tak til alle jer, der satte kryds ved og har arbejdet for et nyt politisk flertal.

Og jeg kan lige så godt få det sagt med det samme: Husk nu på, Helle Thorning, at der ikke bare blev stemt ja til nye ministre. Danmark valgte ikke bare en ny regering, fordi vi var trætte af at se på Bertel og Birthe og alle de andre. 

Der blev sagt ja til en ny politik. 

Der blev sagt ja til investeringer frem for nedskæringer. Der blev sagt ja til, at alle skal bidrage – også de rigeste.

Lige nu har vi rent faktisk mulighed for at skabe et samfund, der er mere trygt, mere frit og mere solidarisk. Den mulighed må vi ikke lade gå til spilde.
Kasper og Kuglestøderen 
Kender I ham, der hedder Joakim B. Olsen? Det er ham, der tidligere har modtaget en masse skattekroner i statsstøtte, fordi han kastede med tunge jernkugler.

Forleden deltog jeg i en tv-debat med ham. En mand ved navn Kasper, der har mistet sit arbejde, stillede sig op for rullende kameraer og fortalte om livet som arbejdsløs. Joakim B. Olsens besked til Kasper var, at Kasper var for slap. At Kasper levede af andre menneskers penge. Og at Kasper burde flytte til Jylland.

For det første synes jeg egentlig, at Joakim B. er temmelig streng over for de arbejdsløse jyder. For hvor pokker skal de flytte hen, hvis alle de arbejdsløse københavnere flytter til Jylland?

Og for det andet: Hvad er det dog for noget uforskammet vrøvl, at mennesker, der er blevet arbejdsløse, lever af andre menneskers penge?
Når vi går på arbejde, betaler vi en pæn portion af vores løn i skat. Det gør vi blandt andet for at sikre, at vi ikke bliver sat på gaden, hvis vi selv, vores kolleger, vores venner eller familie får en fyreseddel.

Vi har bygget vores samfund op omkring et stærkt fællesskab. Det har vi gjort for, at den enkelte ikke bare skal overlades til sig selv, hvis ulykken rammer. Vi har i fællesskab bygget diger. Diger der sikrer, at vi sammen og hver for sig kan leve mere trygt og mere frit.

Der ingen tvivl om, at det er nødvendigt at bekæmpe årsagerne til den krise, vi står i.

Finanssektoren har opført sig dybt uansvarligt. Mænd på direktionsgange, mænd som ingen nogensinde har stemt på, har alt for stor indflydelse på vores samfund. De træffer beslutninger, der sender tusinder af mennesker ud i arbejdsløshed. Deres magt skal begrænses. Demokratiet skal styrkes.

Men vi er samtidig nødt til at skærme hinanden mod ulykker ved at stå sammen. Det kræver, at vi forstår, hvor vigtigt sammenhold er. Og at vi husker, at sygdom eller arbejdsløshed kan ramme os alle sammen. Det er kortsigtet og dumt at begynde at pille digerne ned, bare fordi vores eget hus ikke er blevet ramt af vandet for nylig.

Vores forældre og bedsteforældre har brugt generationer på at opbygge fællesskabet. Og fællesskabet har gjort Danmark til et rigt land. Det fællesskab skal vi ikke give slip på nu. Det skal vi holde fast i. Det skal vi gøre stærkere.

Krævementalitet
Hvis det nu bare var Joakim B. Olsen, der gik rundt og skældte ud på de arbejdsløse, så kunne vi trække på skulderen og sige: Nå ja, ham om det. Men det er ikke kun Joakim B. Olsen.

Vores nye regering har sat krævementalitet på dagsordenen. Det er sådan set en god ide. Der er mange steder i vores samfund, hvor der i den grad er behov for et opgør med krævementaliteten.

Men det er hverken bankerne, højrefløjens skattelettelser til de mest velhavende eller de fede ministerpensioner, som regeringen har valgt at fokusere på. Nej, regeringen har rettet skytset mod dem, der har mindst.

Der bliver talt om ret og pligt. Mottoet er godt og rigtigt i sin oprindelige betydning. Men det er forbandet svært at gøre sin pligt – bidrage til samfundet, betale sin skat – hvis der ikke er noget arbejde at få. De, der er i arbejde, og de, der står uden for arbejdsmarkedet, er ikke hinandens fjender. Vi har alle sammen på et eller andet tidspunkt i vores liv brug for fællesskabets støtte og beskyttelse.

Derfor vil Enhedslisten også gerne sende et helt klart budskab til regeringen i dag: Det er på tide, at vi får ryddet op efter højrefløjens forringelser. Højrefløjen halverede dagpengene og gjorde det sværere at genoptjene retten til dagpenge. Hvis vi ikke gør noget nu, så betyder det, at når vi mødes igen til næste år, kan tusinder være faldet ud af dagpengesystemet. Mange af dem vil få 0 kroner om måneden at leve for.

Vi skal have genoptjeningsretten tilbage på seks måneder. Og vi skal finde en løsning for de tusinder af mennesker, der risikerer at miste dagpengene til næste forår.

Og både Mette Frederiksen, Karen Hækkerup og alle de andre i regeringen ved det jo godt: For hvert ledigt job i Danmark er der ti arbejdsløse. Der kommer ikke én eneste ekstra arbejdsplads ud af at gøre livet surt for de mennesker, der er ramt af arbejdsløshed. Det er ikke venstrefløjens opgave at hjælpe Joakim B. Olsen med at genere de arbejdsløse. Det er venstrefløjens opgave at skabe arbejdspladser.

På pension som 60-årig
Tilbage i februar måned sad jeg en eftermiddag på mit kontor og hørte radioavis. Det var den dag, hvor Dansk Bank meddelte, at den 60-årige Peter Straarup stoppede som direktør. Journalisten på radioavisen spurgte Peter Straarup, hvad han så skulle lave nu. Og Straarup svarede, at han såmænd ikke havde planer om en ny karriere. Nu ville han bruge lidt tid på sig selv.

Og jeg kan godt forstå, at Peter Straarup ikke bekymrer sig om at få et nyt job. For med sig fra Danske Bank fik han en pension på 3.1 millioner kroner. 3.1 millioner kroner hvert eneste år i resten af sit liv.

Omtrent samtidig afskaffede et stort flertal i Folketinget efterlønnen og satte pensionsalderen i vejret for almindelige mennesker.

I har betalt
Jeg synes, Peter Straarups historie er et meget præcist eksempel på, hvordan regningen efter den økonomiske krise er blevet fordelt. Og det er ikke en fordeling, der er et stærkt fællesskab værdig.

For den sørgelige sandhed er, at det er jer, der har betalt det hele. Først blev dagpengeperioden halveret, pensionsalderen hævet og efterlønnen afskaffet. Da der skulle forhandles overenskomster, var det igen jer, der betalte. For manges vedkommende betød overenskomsten simpelthen en nedgang i reallønnen. Hver eneste dag betaler I, når nedskæringerne i kommunerne betyder, at der er færre voksne til at tage sig af jeres børn i vuggestuen og færre sosu'er til at sørge for, at jeres forældre og bedsteforældre kan leve rimelige liv på plejehjemmene.

I har betalt i kroner og ører. Og I har betalt ved, at vi nu som samfund er dårligere rustet til at tage hånd om hinanden.

Mens I har fået besked på at spænde livremmen ind, er den rigeste del af befolkningen blevet endnu rigere. Bankerne hiver igen milliardoverskud ind. Og de bankdirektører, der har kørt bankerne i sænk, får stadig millionstore gyldne håndtryk. Forude[n] venter trepartsforhandlingerne. Budskabet fra regeringen er, at arbejdstiden skal sættes op. Igen er det jer, der skal betale regningen. Det er ikke rimeligt.

Lad os i stedet turde udfordre ideen om, at vi alle sammen bare skal arbejde mere og mere og mere.

Hvis vi tør dele arbejdet, kan vi alle sammen få mere tid til at kramme vores børn og børnebørn, grave nye kartofler op fra haven og tage på fisketur med kæresten. Det er da tudetosset, at nogle stresser sig ihjel, mens andre går rundt og drømmer om at få lov til at være med.

Da Danmark valgte en ny statsminister, fik vi at vide, at alle skulle være med til at betale regningen. At det her var en fælles opgave. Men kære venner i regeringen: Der er nogen, I har glemt. I har glemt at kigge op i toppen af det danske samfund.

Lad os nu trække de mest velhavendes skattelettelser tilbage. Sæt en stopper for bankernes og finanssektorens grådighed. Sæt en stopper for den groteske overbetaling af olieselskaberne i Nordsøen.

For jer, der står her i dag, I har betalt.

Enhedslisten står klar.

Somme tider er der nogen, der spørger mig, om der overhovedet er forskel på den gamle og den nye regering. Svaret er ja. Der ér forskel.

I efteråret lavede regeringen og Enhedslisten en finanslov sammen. Den første finanslov i ti år, der ikke betød nye stramninger i udlændingepolitikken.

Vi afskaffede fattigdomsydelserne. Det betyder, at langt færre børn kommer til at vokse op i fattigdom.

Vi lagde loft over klassekvotienten på ungdomsuddannelserne. Det betyder, at der bliver mere tid til de elever, der ikke kan få hjælp til lektierne derhjemme.Vi forbedrede de lediges mulighed for uddannelse. Det betyder, at flere kan bruge den tid, de er arbejdsløse, på noget fornuftigt.

Før valget sagde kommentatorerne, at Enhedslisten ville være helt umulige at samarbejde med.

De spådomme har vi modbevist. Der er intet, der tvinger regeringen til at samarbejde med højrefløjen. I Enhedslisten står vi klar til at forhandle. Og vi er ikke bange for at indgå kompromiser.

Lad os nu arbejde sammen om at skabe et stærkere fællesskab. Lad os arbejde sammen om at skabe nye arbejdspladser. Nye praktikpladser til de tusindvis af unge, der drømmer om at få en uddannelse, men som ikke kan få lov. Vi kan simpelthen ikke være ungdomsarbejdsløsheden bekendt.

I stedet for bankpakker skal vi have jobpakker. Lad os sætte en stopper for fyringerne af lærere, pædagoger og andre offentligt ansatte. Vi skal bygge vindmøller, så vi kan blive fri af kul og olie.

Vi skal renovere vores jernbaner, så vi ikke skal stå og vente på forsinkede tog hver morgen. Der er masser af nødvendige opgaver, som vi kan tage hul på, hvis vi vil. Og ja, det koster mange penge på kort sigt, men det tjener sig hjem og skaber et stærkere samfund, hvis vi ser bare et lille stykke ud i fremtiden.

Afslutning
Så til sidst: Vores regering står over for et enkelt valg. Den kan trække Danmark længere til højre sammen med de borgerlige partier.

Eller den kan trække Danmark i en mere solidarisk retning sammen med Enhedslisten. Skal det fortsat være den almindelige borger, der betaler regningen – eller skal vi sige til dem i toppen, at de også skal være med?

Fællesskabets diger – de diger vores forældre og bedsteforældre har kæmpet for at opbygge – skal ikke rives ned. De skal styrkes. De skal bygges op.

Jeg håber, at I, der står her, vil være med til at lægge et kærligt, men bestemt pres på den nye regering.

Vi vandt valget sammen.

Vi har alle muligheder for at skabe et samfund, der er mere trygt, mere frit og mere solidarisk.

Lad os gøre det.

Lad os sammen vise, at solidaritet ikke bare er noget, vi holder 1. maj-taler om.

Et solidarisk Danmark er noget, vi skaber.

Rigtig god 1. maj." 10824
"44" "https://www.dansketaler.dk/tale/johanne-schmidt-nielsens-1-maj-tale-2011" "Jeg bliver nødt til at starte med at sige, at det her kan blive sidste gang vi fejrer 1. maj, mens Lars Løkke sidder bag skrivebordet i statsministeriet, med Pia Kjærsgaard på skødet. Det er da en fantastisk anledning til at diskutere, hvad det er for et samfund vi gerne vil have.

Fællesskab. Frihed. Ansvar.
For nogle måneder siden holdt statsministeren en tale, hvor han påstod, at hans politiske virke hviler på netop de tre ting. Fællesskab. Frihed. Ansvar.

Og meget kan man sige om Lars Løkke, men hans evne til at holde masken, er imponerende. For at den mand taler om fællesskab, frihed og ansvar er cirka lige så godt skuespil, som når han tager ordet \"solidaritet\" i sin mund. Mens han – med sin store ministerpension i hus – fortæller, at han vil afskaffe efterlønnen.

For hvordan er det nu lige, at det står til med fællesskabet, friheden og ansvaret?

Fællesskab
For noget tid siden fik jeg et brev fra en kvinde, der havde mistet sit arbejde efter 25 år. Virksomheden var flyttet til udlandet. Hun havde søgt og søgt, men hun kunne ikke finde et nyt job.

I stedet for at hjælpe hende i arbejde, sendte jobcenteret hende på kursus hos en såkaldt privat aktør. Her blev hun trukket igennem den ene latterlige og ydmygende aktivitet efter den anden.

Blandt andet skulle hun sidde med fødderne i iskoldt vand, mens hun byggede LEGO-figurer af det dyr, hun syntes hun mindede mest om. Da hun sagde hun ikke ville deltage, blev hun truet med at miste sine dagpenge.

Kvinden havde gennem 25 år passet sit arbejde, betalt sin skat, bidraget til fællesskabet. Men den dag hun fik en fyreseddel og selv havde brug for hjælp fra fællesskabet, der blev hun mødt med mistillid, ydmygelser og kontrol.
 
Fællesskab det er ikke, at vi ydmyger de mennesker, der er blevet fyret. Fællesskab det er, at vi sammen sørger for, at mennesker der har mistet deres arbejde, bliver behandlet ordentligt.

Nej til mistænkeliggørelse.

Nej til ydmygelser.

Ja til efteruddannelse og ja til at få sat gang i de offentlige investeringer, i de grønne investeringer, så vi kan skabe nye arbejdspladser i Danmark.

Regeringens angreb på efterlønnen, det er et andet eksempel på, hvad fællesskab betyder for Lars Løkke.

Jeg har flere gange hørt de borgerlige sige, at vi ikke skal betale raske mennesker for at trække sig tilbage. Men hvorfor egentlig ikke?
 
Er det virkelig de borgerliges vision for vores samfund, at man skal arbejde til man dejser om?

Målet må da netop være, at folk kan trække sig tilbage, før de er så slidte, at de går direkte fra arbejdsplads til sygeseng.

Målet må da være, at alle – også dem der ikke har store private pensionsopsparinger – kan få nogle gode år efter arbejdslivet. Nogle år, hvor de har kræfter til at opleve. Til at være der for børnebørnene. Til at klippe hækken, slå græsplænen eller passe altankassen. Nogle år hvor de har overskud til dem selv, deres familie, deres venner.

Regeringen har i årevis overbetalt de private hospitaler og brugt skattekroner på at de, der har private forsikringer, kommer foran i køen. Regeringen har lukket øjnene for, at de multinationale selskaber snyder os alle sammen for milliarder af skattekroner hvert eneste år.

Det har intet med fællesskab at gøre.

Fællesskab er det stikmodsatte.

Fællesskab er at vi sikrer, at alle har lige adgang til uddannelse, til sundhed og til en værdig alderdom. Uanset hvor meget der står på bankkontoen.

Frihed
Men hvad så med friheden – det andet ord i Lars Løkkes remse – hvordan står det til med den?

I de her uger er folketinget i gang med at behandle regeringens pointsystem for familiesammenføring. Et system der betyder, at danske borgere der rejser ud i verden og forelsker sig, bliver forhindret i at leve her i deres eget land, med den de elsker.

I gamle dage var det far og mor der bestemte, hvem man måtte gifte sig med. I dag er det Pia Kjærsgaard og Lars Løkke.

Det er en joke at tale om frihed, når noget så grundlæggende som retten til at bo i sit eget land, med sin ægtefælle, ikke længere eksisterer.

For mig er frihed, at man kan rejse ud og finde sig en kæreste – uden at have en tjekliste med i kufferten for at finde ud af, om den man forelsker sig i, har point nok. Jeg synes sådan set ikke det er et urimeligt krav, at vi får lov til at bestemme selv. Men hvis vi skal have lov til at bestemme selv, så kræver det, at vi får luftet godt og grundigt ud efter Pia Kjærsgaard.

Ansvar
Det sidste ord i Lars Løkkes remse, det er ansvar.

Undskyld mig. Vi står med et gigantisk hul i statskassen. Godt nok er det ikke så stort, som det Claus Hjort regnede sig frem til. Han regnede nemlig lige 43 milliarder kroner forkert, da han skulle fortælle EU, hvor galt det stod til. De fleste andre ville nok være blevet fyret fra jobbet efter sådan en regnefejl, men det er en anden snak. For der ér hul i kassen og det er en bunden opgave, at få det lukket.

Men fakta er, at det hul der er i statskassen, det svarer nogenlunde til det antal milliarder, som de borgerliges skattelettelser koster samfundet hvert eneste år.

Uden de skattelettelser som de borgerlige har delt ud – og som er havnet ved de mest velhavende danskere – ville økonomien være i balance.

Og godt nok roste jeg Lars Løkke for at være en god skuespiller. Men han er altså ikke så god, at han kan bilde os ind, at dét er ansvarlig økonomisk politik.

For mig er ansvar det modsatte. Ansvar det er, at trække skattelettelserne til de rigeste tilbage. At smække kassen i for privathospitalerne. Ansvar er at tvinge de multinationale til at betale skat.

Hvis vi gør det, kan vi lukke hullet i statskassen. Uden hverken nedskæringer på dagpengene, efterlønnen, velfærden - eller højere arbejdstid. Det er ansvar.

Flygtninge fra Libyen

Men ansvar det er også, at se ud over Danmarks grænser. Ansvar er at hjælpe folk i nød.

Jeg var godt tilfreds den dag Birthe Rønn gik af, men jeg må indrømme at hendes efterfølger er mindst lige så ubehagelig. Lige nu står Italien med over 25.000 flygtninge, der er kommet her til Europa for at få hjælp. De er blandt andet flygtet fra Libyen. Hvad er Søren Pinds svar? At Danmark kan tage imod 10 personer. 10!

Når man starter en krig, må man være parat til at tage imod de mennesker, der tvinges på flugt. Når man taler om ansvar, må man være parat til at tage sin del, af verdens flygtninge.

Et nyt flertal

Hvis fællesskab, frihed og ansvar skal blive til virkelighed, så kræver det et nyt politisk flertal. Men det kræver også, at det nye flertal rent faktisk tør føre ny politik.

I Enhedslisten peger vi på en ny socialdemokratisk ledet regering. Og jeg glæder mig til den dag Helle Thorning bliver statsminister.

Men vi har samtidig gjort det fuldstændig klart for både socialdemokraterne og for SF, at vi vil knokle hver eneste dag for, at et nyt rødt flertal rent faktisk også fører rød politik. Hvis Helle Thorning på noget tidspunkt skulle komme til at glemme, at socialdemokraternes farve er rød, så skal vi nok huske hende på det.

Lige nu går vi alle sammen rundt og venter på, at Lars Løkke udskriver det valg. Og selvom han ikke bryder sig om det, så tikker uret. Det er blevet sagt mange gange før, men jeg siger det gerne igen - det er et helt afgørende valg vi står overfor.

Hvis de borgerlige vinder, får vi ikke bare fire år med den cocktail vi kender alt for godt: Lars Løkke tilsat Pia Kjærsgaards fremmedfjendskhed. Nej. Hvis de borgerlige vinder bliver cocktailen krydret med Liberal Alliances super-liberalisme. Det må ikke ske!

Sammen kan vi sikre et nyt flertal
Venstrefløjen bliver hverken sponsoreret af tobaksindustrien, Mærsk eller de store banker. Derfor er det helt nødvendigt, at alle jer der vil et nyt politisk flertal, hjælper til.

Det er få procenter der kommer til at afgøre Danmarks fremtid og valget er ikke vundet endnu.

Vi skal alle sammen ud og fortælle vores venner, vores kolleger, vores naboer og vores familie (og helst også nogen af dem vi ikke kender i forvejen), at det ikke er nødvendigt at skære ned på fællesskabet, på friheden og på vores ansvar for hinanden.

At det er et politisk valg, hvordan vi lukker hullet i statskassen.

Valgkamp det er ikke bare sådan noget som politikere fører inde i fjernsynet.

Valgkampen skal føres hver eneste dag, på hver eneste skole og hver eneste arbejdsplads.

Hvis I alle sammen er med, så er jeg sikker på, at vi sammen kan sørge for, at få ekspederet de borgerlige ud af regeringskontorerne.

Og hvor jeg dog håber at I er klar.

For det er mere end på tide, at fællesskab og frihed og ansvar ikke bare er sådan nogle tomme ord, der kommer ud af statsministerens mund.

Hvis I er klar, så kan vi sammen sørge for, at vi næste 1. maj har et rødt flertal i Danmark.

Hvis I er klar så kan vi sammen sørge for, at fællesskab, frihed og ansvar, komme til at gælde for alle.

Rigtig god 1. maj" 8827
"45" "https://www.dansketaler.dk/tale/mette-frederiksens-1-maj-tale-2015" "Forleden besøgte jeg den store danske virksomhed Leo Pharma. Den ligger et stenkast fra min bopæl. 1600 gode danske arbejdspladser har de i Danmark. 

De skaber produkter til millioner af syge mennesker over hele verden. Og i mandags åbnede vi lokalerne hvor et nyt produkt skal fremstilles.

Vi har igennem mange år tabt tusindvis af arbejdspladser ikke mindst til Asien. Nu trækker vi endelig nogle af dem hjem igen. Flere kommer i arbejde. 

Det er ny produktion. Det er en stærk dansk industri der skaber værdi for os alle sammen.

1.maj er dagen, hvor vi fejrer resultaterne af vores politiske og faglige kamp. Hvor vi insisterer på solidariteten som den værdi der skal bære Danmark. 

Dagen hvor vi igen slår fast at i Danmark lader vi ingen i stikken. I vores samfund får fanden aldrig lov til at tage de sidste.1. maj er selvfølgelig først og fremmest fremtidens dag. Det er i dag vi som socialdemokrater fortæller hvad det er vi gerne vil med vores fælles Danmark. 

Men inden vi når så langt, så et par ord om det der optager mig som landets justitsminister.

Først en reklame, som det er svært at få journalisterne til at gengive. 

Ungdomskriminaliteten falder nu på 8. år i Danmark.

Udspillet om ungdomskriminalitet. Målet er at sikre endnu mindre kriminalitet blandt børn og unge. Det kræver en indsats der går på to ben. Vi skal prioritere den forebyggende indsats og det lange seje træk. Men vi skal også tage hårdere redskaber i brug. Ingen skal sprede frygt og utryghed uden at mærke en konsekvent reaktion fra samfundets side.

Vi vil et Danmark med færre ofre og mindre kriminalitet. Hvis vi vil have færre ofre, skal vi også have færre kriminelle.

Vi er og skal være hårde mod kriminaliteten. Men tag ikke fejl. Hvis vi for alvor vil være hårde mod kriminalitet. Så skal vi lige så hårde overfor dens årsager. 
et Danmark med færre ofre og mindre. 

Og det er jo netop det den danske – den socialdemokratiske - samfundsmodel handler om. 

Vi ved godt, at det slet, slet ikke er tilfældigt, hvilke børn og unge der havner i kriminalitet.

Derfor bekæmper vi uretfærdige og dårlige opvækstbetingelser. Det er og bliver vores vigtigste opgave.

Vi ved godt at uddannelse og arbejde ikke alene er kilden til velstand og velfærd. Uddannelse og arbejde er også det bedste værn mod netop ulighed og uretfærdighed. 

Derfor vores stædige socialdemokratiske insisteren på fuld beskæftigelse. Det er det vi vil. Et Danmark med arbejde til alle.

Det går fremad igen i Danmark – vi er bestemt ikke i mål, men det lysner. 

Beskæftigelsen stiger. Der bliver igen skabt arbejdspladser. Unge skifter kontanthjælp ud med svendebrev. Tusindvis har sagt farvel til jobcentret og går igen på arbejde hver morgen.

Krisen har været hård, arbejdsløsheden har vist sit grimme ansigt. Og igen og igen har vi hør om at arbejdsløse er dovne. At ydelserne skal sættes ned. At ledighed er folks egen skyld.

Som om langt de fleste ledige ikke gerne vil have et job. 

Som om de fleste ikke drømmer om en bedre fremtid. 

Som om livet på kontanthjælp er en evig fest med dyre rejser og sko til priser som kun de færreste tør drømme om.

Skal vi ikke bruge denne 1. maj til at sige stop? 

I Danmark skal arbejdsløse ikke mistænkeliggøres. Grove generaliseringer og myter om dovenskab vil vi udfordre. Hvor vi end møder dem.

Derfor er jeg også decideret begejstret for statsministerens udmelding om dagpenge i dag. Der er nemlig ingen tvivl.

Vi socialdemokrater kæmper for et stærkt, trygt og attraktivt dagpengesystem. Færre skal falde ud. Og folk uden længere uddannelse skal naturligvis også have en fair mulighed for fortsat tryghed og forsørgelse indtil de får et arbejde igen.

Når tusindvis af mennesker ikke kan få et arbejde, men derimod falder ud af vores dagpengesystem så er der noget galt. Derfor er Helles melding i dag så vigtig, så rigtig.

Når vi socialdemokrater siger vi kæmper for flere job, så mener vi selvfølgelig flere job på ordentlige vilkår.

Altså løn og arbejdsvilkår efter almindelig overenskomst. Som man kan leve et anstændigt liv af. Det er den danske samfundsmodel – den er ikke til forhandling. 

Modsat andre partier mener vi ikke at social dumping bare er et andet ord for konkurrence.

Modsat andre partier ønsker vi ikke at svække fagbevægelsens ret til fortsat at sikre ordnede forhold på arbejdsmarkedet. 

Modsat andre partier drømmer vi ikke om at indføre lave tyske lønninger på det danske arbejdsmarked.

Modsat andre partier ønsker vi at sende et klart signal til Ryanair og andre. I er velkomne på det danske arbejdsmarked men I skal spille efter reglerne.

Om kort tid skal vi til stemmeurnerne. Og det er præcis det her valget kommer til at handle om.

Vil vi danskere virkelig den vej som foreslået af Dansk Arbejdsgiverforening. Vil vi virkelig tage tusindvis af kroner fra førtidspensionister og kontanthjælpsmodtagere. Hver måned?

Svaret er selvfølgelig nej. Vi skal ikke sætte ydelserne ned for de mennesker der ikke har en kinamandschance for at komme i arbejde. 

Det er ikke det Danmark vi kender. Hos os skal arbejdsløshed, handicap og sygdom aldrig betyde at man mister sin plads i fællesskabet.

Og jo, selvfølgelig skal det kunne betale sig at arbejde – men prisen må og skal ikke blive et fattigere samfund. 

Balancen mellem, at det skal kunne betale sig at arbejde – og et ordentligt socialt sikkerhedsnet, finder vi ikke ved indføre hverken et gammelt eller et nyt såkaldt moderne kontanthjælpsloft.

Er der i øvrigt nogen der er blevet klogere på hvad det loft er lavet af? God gammeldags træ eller det lavet af asbest? Eller er Løkkes loft af glas? Vi ved det ikke – ved bare der på alle måder bliver mindre plads. Også til børnene.

Hvis Venstre og Dansk Folkeparti gennemfører forslaget skal vi huske én ting. Det handler ikke blot om at gøre nogle mennesker fattigere.

Tyskland og Storbritannien har skåret kraftigt i overførslerne. Og det har medført én ting. Mindstelønnen er presset ned og uligheden er blevet markant større. Det er den egentlige dagsorden.

Jeg siger nej tak. Det kan ikke være, har aldrig været og skal ikke blive socialdemokratisk politik at skabe et ræs mod bunden.

Vi beder om danskernes fortsatte opbakning. Det handler fundamentalt om arbejde og tryghed.

Vi vil have endnu flere med. Vi tror på at alle har noget at bidrage med. Vi ved vi får brug for alle hænder og hjerner. Det kræver at vi fortsat bliver dygtigere, satser mere på uddannelse og tør tænke nye tanker. 

Men vigtigst af alt. Vi skal huske de værdier der har formet vores fælles Danmark. Vi nægter at indgå i et ræs mod bunden hvor man ofrer anstændige lønninger og blæser på arbejdsforhold og sikkerhed.

Vi socialdemokrater har altid troet på og kæmpet for forandring. Og det altid sket med udgangspunkt i vores værdier. Aldrig ud i det blå. 

Vi har været åbne for fornyelse når det gælder midlerne. Men målet har altid været det samme.

Vi har aldrig valgt reformer, for reformerne skyld. 

En regering vil altid være udsat for kritik. Og vi har i den grad fået vores. 

Men når jeg står foran Jer i dag, vil jeg gerne sige at det Danmark vi leverer videre er et bedre, stærkere og mere lige Danmark.

Arbejdsløsheden falder, beskæftigelsen stiger. Men vi er ikke færdige endnu. 

Vi beder Jer om 4 år mere.
For at bruge flere penge på velfærd. Nej til nulvækst.
For at det er mig og ikke Pia Kjærsgaard der sidder for bordenden når det handler om retspolitikken.
For at sikre at det er princippet om fri og lige adgang og ikke privathospitaler der bestemmer sundhedspolitikken.
Hvor vi både forebygger og straffer mere konsekvent i stedet for at sende børn i fængsel.
Hvor vi sikrer et dagpengesystem hvor færre falder ud 
Rigtig god 1. maj." 7711
"46" "https://www.dansketaler.dk/tale/olivia-nielsens-1-maj-tale-1899" "I Dag – taler Kvinden med, thi de arbejdende Kvinder har de samme krav at stille til vore Arbejdsgivere, som Mændene til deres. Vil vi ikke være med til at stille dette Krav, da modarbejder vi vore Mænds og vore Børns Interesser. 8 Timers Dagen betyder for os ikke alene mere Hvile for vore Legemer, men ogsaa mere Tid til at tage os af vore Børns Opdragelse. Kvinders og Børns Arbejde bliver brugt for at modarbejde Mændene, og derfor er det i alles Interesse, naar vi fordrer lige Betaling for lige Arbejde. Lad kun de fine Damer smile ad os, naar vi gaar i vore Rækker. Det er os, der har Ret til at se ned paa dem, thi vi har betalt vor tarvelige Klædning med vore Hænders Gærning. Vi har med vore faglige Organisationer opnaaet, at Kvinderne sjældent arbejder mere end 9 Timer. Det er en Time for meget, men vi skal nok faa den slaaet af ogsaa. (Bifald.) Naar Kvinderne har lært at slutte sig til Organisationerne, da vil deres Krav med det samme være gennemført. (Stærkt Bifald) " 985
"47" "https://www.dansketaler.dk/tale/andrea-brochmanns-1-maj-tale-1899" "Der Falder mig i Dag ind, hvorledes Arbejderne begyndte deres Demonstrationstog. De var bare nogle hundrede Mand, da de første Gang drog til Grundlovsfest ud til Dyrehaven. Men efterhaanden blev de saa mange, at Jærnbanetogene ikke kunde befordre dem. Nu er da kun Fælleden stor nok til deres Møde. Det er mit Haab, at det vil gaa med Kvinderne paa samme Maade. Længe holdt den arbejdende Kvinde sig tilbage, men nu begynder hun at komme med. Nylig havde vi den store Kvindestrejke i mit Fag, og ikke én af de 1300 Kvinder faldt fra (Hør! Bravo!) Ogsaa vi bliver snart en Hær, og vi trænger i lige saa høj Grad, ja endnu højere Grad, til en forkortet, til en bestemt og regelmæssig Arbejdstid. Leve Kvindernes Organisation! (Bifald og Leveraab for Andrea Nielsen.)" 764
"48" "https://www.dansketaler.dk/tale/m-c-lyngsies-1-maj-tale" "Folketidende! (Larmen og Bifald) Stiftstidende! (ny Larm) og Venstrebladet! (atter Bifald) - disse Blade vil i Morgen skadefro skrive, at Vorherre er ikke med Socialisterne, for Regnen strømmede ned, deres Faner var slatne, og Humøret var sløjt. Jeg slaas for Tiden med de Godtfolk, og jeg vil sige til dem: De har slet ikke Ret! (Hr. Lyngsie talte her som ofte senere ned mod Referenterne). Naar Himlen græder i Dag, saa er det ikke over os, men over Lockoutherrernes Taabelighed. (Hør). Naar Himlens Væde falder, saa er det for at skaffe Grøde paa Jorden, for at Væksterne kan vokse op og bøde paa Dumheden og Tabene, som Lockoutherrerne forvolder Landet. Jeg beder Folketidende og Stiftstidende og Venstrebladet om ikke at glemme disse Ord (Tilraab: De glemmer saa meget. - Ja, og de skriver ikke noget). Ja, men vi skal give dem en Huskekage! (Hør). Ved I, hvem der bestemmer Udviklingen i dette Land? Hvis I ikke har vidst det før Mødet, saa skal I vide det efter, at vi holder vor egen Presse og ikke abonnerer og averterer i Modstanderpressen og hjælper den Magt, som, den Dag, det kniber for Arbejderbefolkningen, altid svigter og gaar over paa Udbytternes Side.
Hvis I Nykøbing Arbejdere ikke har vidst det før, saa ved I det i Dag. Enhver ærlig og arbejdsom Arbejder, der hidtil har holdt Folketidende eller Stiftstidende eller Venstrebladet, siger det af og holder Socialdemokraten i Stedet. (Hør). Saa siger vi d’Herrer Tak for sidst! Vi skal ikke have lurvet Papir! Herut med Papiret af vort Hjem! Og træffer vi det noget Sted, saa bruger vi det, naar vi en Gang om Dagen skal gaa afsides! (Stor Munterhed). Det er forresten det eneste, det duer til! (Fornyet Bifald).
Det er nu 30 Aar siden, det i Paris blev besluttet hvert Aar at samle alle Verdens Arbejdere. Der var Helligdage nok for de andres Guder, for alle de blodige Krige, men vi savnede en, vor egen. 30 Aar er nu gaaet, og der er sket meget siden. Nu samles vi for at bevare, hvad vi har faaet. Hvilken Alterlue glimter der ikke i den Bevidsthed, at som vi staar i Dag, saadan staar Arbejderne over den ganske Verden. Ikke alene den hvide Race, men ogsaa de Gule, ja, endog den sorte Race har lært det. Under Trykket af Forholdene i Europa i 1889, 19 Aar efter den fransk-tyske Krig, da Europas Fyrstehuse stod i al deres Glans og Magt, da Overklassen havde Magten i Stat og Kommune og regerede enevældigt - under dette Tryk (Hr. Lyngsie er aabenbart i Manuskriptet), da Centralmagterne, Østrig og Tyskland, rejste deres mægtige Hære, og da Kejser Wilhelm fik sin forbandede Tanke at ville være Verdens Herre, det, der var Udgangspunktet for de Forhold, der førte ind i den forbandede Verdenskrig, - under dette Tryk af Overklassevælde, Fyrstepragt og Vælde er Tanken om 8 Timersdagen kommet frem og er Beslutningen om denne Demonstration blevet til. Under Overklassens Haan og Latter er Beslutningen om Demonstrationen i alle Lande blevet til, under deres løgnagtige Præk, Latter og Haan.
De kaldte dette for Dovenskab! Disse Fyre, der tjener Hundredtusinder om Aaret for slet ingen Ting at bestille, de raabe Dovenkroppe efter os, fordi vi ikke vilde arbejde 11-12 Timer i Døgnet. Men nu er al den Haan og Latter forstummet. For i de ca. 30 Aar er der sket Ting, der lærer Overklassen noget, hvis den da overhovedet er saa fornuftig, at den kan tænke og lære noget. (Munterhed og Tilraab: Det kan den ikke!) Det er jeg heller ikke sikker paa, at den kan! (Bifald). Tilfældet Langkjær er afskrækkende. (Stærk Tilslutning).
Estrup regerede ved provisoriske Love, han tømte Statens Pengekasse som en politisk Tyv uden Lov og Ret. Og da der ikke var mere, saa maatte Fyren gaa som alle Godsejere, naar de har formøblet Pengekassen. Men nu 30 Aar efter er de 8 Timer gennemført i de nordiske Lande og i større eller mindre Grad i alle de civiliserede Stater. Ogsaa den almindelige Valgret har sejret. Menneskeretten og Menneskeværdet er sat i Stedet for Pengesækken som Værdimaaler i Staten. De har afleveret en Magt, de aldrig faar tilbage, og som de aldrig bør faa igen. (Hør).
Verdenskrigen væltede 21 Fyrstekroner, de trimlede omkuld som det gamle ormædte Skidt det var.
D'Herrer i Overklassen skulde tænke dem om, for hvor er de blevet af, disse Overhoveder? De er paa Pension, de faar Fattigunderstøttelse, som Overklassen kalder det, naar det gælder en gammel Arbejder. (Hør). Rundt om i Europa lever de af Folkets Naade.
Efter Verdenskrigens Slutning i 1918, da Kriserne med de ødelæggende Virkninger af Overklassens Galskab og Forbrydelser væltede ud over Verden i Form af Dyrtid og Arbejdsløshed, Bankkrack og Forvikling i alle mulige finansielle og økonomiske og sociale Forhold, - da Arbejderklassen blev fattig, og der blev Millioner af arbejdsløse, da man forsøgte Splittelse indenfor Arbejderne i Tyskland, da Kommunisterne hævede Hovedet ogsaa i Danmark, - da (Hr. Lyngsie har til Tider lange Sætningskæder) fik Overklassen som andre Sjakaler, der lever af Aadsler og kun rører sig i, hvad der er raaddent og skidt, da fik de Humor igen, da stak de Hovedet op af Sumpen og nogle af dem Hovedet ud af Tugthusets Vinduer, hvor de sad ... (Hør og Munterhed).
De benyttede Depressionens Forvirring til at slaa et Slag, og saa kom Valget i 1920, hvor alle de store i Landet rottede sig sammen og lavede os det Valgnederlag, alle erindrer i Danmark. Den radikale Regering blev jaget ad Pokker til! Vi græd den Gang. Jeg græder ikke mere efter at have set, hvilke store Forrædere, hvilke elendige Mennesker, de radikale er, set hvordan derer Blade gør Lakajtjeneste for Lockoutherrerne. Efter det græder jeg aldrig mere, hvis man giver radikale Ministre eller Regeringer et Spark, hvor de er højest, naar de samler Spaaner! (Stormende Bifald).
Saa kom Valget i Aar, og heldigvis var Arbejderne vaagnet op af Dvale. De mødte op og stemte, som de bør og skal. Og vi gav dem en Lussing, og vi har nu faaet vort eget Ministerium. Det er godt. Bedre var det, om vi samtidig kunde faa ryddet ud i alle ministerielle Kontorer, hvor der sidder en Embedsstand, der endnu tror, at det er dem, der regerer i Danmark. Derfor skal I ikke lade Jer forvirre, naar vi ikke kan lave Underværker. Ministeriet er gaaet ind i en Hvepserede, hvor det ikke er let at komme til.
Men bare de socialdemokratiske Ministre vil erindre, hvor de er kommet fra, hvor deres Plads er, naar Arbejderne er i Kamp mod Overklassen - og jeg tror, at de vil - saa er det godt, saa skal vi ikke forlange mere. (Tilraab: Vi har jo ikke Rytter mere!) Ja, - du, det taler vi om et andet Sted.
For faa Dage siden skete der en Begivenhed, som Udbytterne vil have godt af at faa foreholdt. En Prins meldte sig til Fattighuset i Frankfurt am Main, og han sagde til Fattigforstanderen: ”Jeg har ingen Bunde i Støvlerne, min Skjorte er i Laser og fuld af Lus, jeg har Enden ude af Bukserne, og jeg ved ikke, hvor jeg skal gaa hen - maa jeg ikke faa Hjælp - jeg er Prins af Hohenlohe! Han var altsaa af den tyske Kejsers Slægt. Og Fattigforstanderen sagde saa: Hvad, er du Prins af Hohenlohe? Og din Fætter sidder i Doorn og tjener Millioner ved al skrive løgnagtige Romaner til Amerikanerne. Og saa skulde du intet eje og ønske det Offentliges Hjælp! Nej, du er en Svindler er du! Men han fastholdt at være Prins af Hohenlohe, og hans Papirer godtgjorde det. Det var rigtig nok.
For blot 11 Aar siden har han været ved Kejserens Hof. Sabel ved Siden, Guldgalloner, Stjerner paa Brystet, trekantet Hat - og nu et Fattighuslem. Det var, fordi Kejser Wilhelm fik Storhedsvanvid, etablerede Krig og tabte Krigen. Nu har ogsaa Langkjær faaet Storhedsvanvid.
Han tror, han kan regere Landet, kuske og kyse de danske Arbejdere. Langkjær skulde huske, hvorledes det gik Prinsen af Hohenlohe. Ogsaa højere oppe skulde de huske paa det. Det kunde være, det gik dem paa samme Maade. (Det er fortjent!)
Jeg har faaet Besked af Byens Borgmester om ikke at tale længere, vi var enige om, det skulde være kort paa Grund af det daarlige Vejr. (Jo, jo, jo, fortsæt bare). Ja, men hvis jeg nu mister min Stemme ved denne her Tale, hvem skal saa skælde Langkjær ud i Morgen? (Stor Munterhed). Borgmestre har nu altid Ret (Munterhed), ja, i hvert Fald naar det er os, der har valgt dem ... (Jubel).
Krigen i Øjeblikket er simpelthen det, at de store i dette Land, de førende i danske Erhvervsliv, Aktieselskabsdirektører, Oldermændene i Haandværkerlaugene - Gud tilgive de sidste Stakler, der er kommet i slet Selskab (Munterhed) - de Folk, der danner Overklassen under Skorstensbaronernes Ægide, vilde Krigen.
Den 18. Marts sad jeg hos Statsministeren, i Konseilspræsidents Værelse, og den lille Langkjær sad, lige overfor. Han havde det ikke godt, fortjente det heller ikke. (Munterhed). Da tilbød jeg Hr. Langkjær - og nu beder jeg atter Folketidende og Stiftstidende og Venstrebladet ikke at glemme noget i Referatet - (Munterhed. Tilraab: Det glemmer de! De tager det ikke med!) Ja, vi kan jo glemme allesammen. Men I vil nok huske dem paa det, hvis de skulde glemme noget paa Vejen til Redaktionen! (Ja, ja). Da tilbød jeg Hr. Langkjær at forelægge og forhandle med Arbejdsmændenes Kongres om et Forlig. Vi sluger jo ikke det første, det bedste, for vi har før faaet en Pille med falsk Etikette paa.
Men Langkjær vilde ikke, den Fredsengel (Munterhed), tænk Dem ham som Fredsengel! Den lille Bogtrykker med sort Sjæl og hvide Vinger! (Ny Munterhed). Han vilde ikke, og da jeg sagde: Hvad tænker du da paa? Krig kan vi s'gu altid faa! - saa sagde Langkjær, at han straks skulde have Konflikten afsluttet. Det skulde være lige med det samme. Og derefter kom saa Jernarbejderne ud. Saa skulde jeg altsaa forholde mig rolig! Naar Modparten trækker blank, saa skulde jeg holde Sværdet i Balgen! Nej, saa trak ogsaa jeg Sværdet af Skeden, det gør jeg altid, naar Modparten gør det. Men han slap Arbejdskrigen [l]øs den 18. Marts. Til Referenterne: Det husker I dernede! Ingen Magt i Verden har nemlig faaet dem til at skrive dette før. (Hør).
Han slap Krigen løs, fordi han havde Hastværk med Freden - sikken et Fæ! (Stor Munterhed). Ja, det er den 1. Maj i Dag. Han har ikke faaet Freden endnu, det var Lastværk. Det er bevist i Dag, han var et Fæ. Den 27. Marts gik Krigen, sluppet løs af ham. Og naar Højrebladene og Venstrebladene - de sidste er Renegater, og de er altid de værste - himler op og skælder Arbejderne og mig – ”jeg lille Mand” (Munterhed) - ud for, at det er min Skyld, at Krigen er brudt ud, saa lyver de Folk, og det er grimt at lyve. (Tilraab: Det gør de alle sammen!) De kan vist ikke andet, de Folk, Gud tilgive den Præst, der har konfirmeret dem og givet dem Attest for, at de har almindelige aandelige Evner! (Stærkt Bifald). Men det kan jo være, at vi kunde konfirmere dem. (Ja, ja). Og skal jeg give dem Attest, saa skal den blive tydelig, det kan d'Herrer være sikre paa.
Jeg skal ogsaa sige et Par Ord om Forlisinstitutionen. Ja, jeg siger Forlis, der mangler et g, det skal der ogsaa. Langkjær havde lokket Forlisinstitutionen til at begaa et daarligt Forslag, det blev stillet den 27. Marts, og trods det var daarligt, saa viste danske Arbejdere deres Fredsvilje ved, at De samvirkendes Repræsentantskab vedtog dette Forslag. Ogsaa jeg anbefalede - under visse Forudsætninger – dette Forslag, men saa rendte Langkjær rundt i Papirerne som en vis Ting i et vist Apparat! (Stormende Munterhed). Han skrev Lørdag Aften den 27. til De samvirkende, at han og Skorstensbaronerne havde forkastet Forliget, det eneste som Arbejderne havde bundet sig til. Saa var det Forlig væk.
Men i Nattens Mulm og Mørke fik Langkjær Forlismændene under 28. Marts til at stille et ændret Forslag, der førte til en Masse Hokus-pokus og Bedrageri m. H. t. Forhandlinger, der ikke var Forhandlinger, men bare Snak op ad Vægge og ned ad Stolper. Og Forlismændene kom med 22 Mæglingsforslag. Gud tilgive deres Sjæl, at de gjorde det, for jeg kan ikke! (Munterhed). De 22 fremkom paa 3 Døgn, og de omfattede 200.000 danske Arbejdere, deres Hjems Ve og Vel for 2 Aar. Og det laver d'Herrer paa 3 Døgn! Det er godt gjort ! Men det var Hastværk, og det viste sig, at det ogsaa var Lastværk, idet Forslagene led totalt Skibbrud.
15 Fag vedtog Forslagene, men de omfattede ikke 20.000 Mand. Derimod forkastede 7 Fag, omfattende 100.000 Mand. Saa laa det hele der igen. Hr. Langkjær havde saaet Vind, han høstede Storm, men saa skulde han til at vise sit Feltherretalent á la Kejser Willhelm. Med 24 Timers Varsel meddelte denne lille Bogtrykker, at nu skulde Lockouten udvides fra 30.000 til 100.000 Mand. Jeg forstaar ikke, at en Mand kan sætte dette Galskab i Værk, uden at Justitsmister Steincke internerer ham (Munterhed). Hvis jeg var Justitsminister, havde Langkjær siddet paa Oringe. (Nyt Bifald). Saa kunde De have skældt mig ud for det, skældt ud bliver jeg alligevel.
Paa Grund af sin egen Dumhed har Langkjær sendt Landet ud i en Situation, der betyder, at de danske Kapitaler, der er bundet i Aktieselskaber, Interessentskaber, Banker og i Haandværk i Form af Kredit, er i Krigen mod den danske Arbejderklasse. Hvis ikke de danske Arbejdere var saa taalmodige og rolige, saa var der i Dag Borgerkrig i Landet. (Hør! Hør!) D'Herrer i Overklassen spiller højt Spil. De skal ikke glemme, at de uretfærdigt har frataget Arbejderne deres Ret gennem mange Aar. De maa vide, at Arbejderne er de fleste i Danmark, og hvis Arbejderne etablerer deres egen Rigsdag, griber Magten og viser de andre, hvad det er, saa kan det være, at Prinsen af Hohenlohe faar flere danske Efterfølgere! (Bifald og Tilråb: Det har de fortjent).
D'Herrer har Ret i, at danske Arbejdere gaar ikke paa Landevejen ud og slaar ihjel, trods det at de andre har vist os Vejen gennem mange Aar, men vi har kun en vis Sum af Taalmodighed, og vil de svinge Sultepisken over os, vil de tvinge os i Nød og Elendighed, nægte os Menneskeret - saa er vi Mennesker, og vi er de fleste, de er kun de faa. Det ønsker jeg at sige fra denne Plads. D'Herrer skal ikke lege med Ilden. Det er let at sætte Ild i Spaanerne, men hvor har d’Herrer Sprøjten, der kan slukke? ...
Ja, jeg kan ikke blive ved, min Kone har flere Gange sagt til mig, at jeg skal holde op nu, og nu er hun der igen! (Munterhed). Og desuden har I vel hørt nok. (Nej, Nej !) Jo, I har. (Nej, vi har ikke! Bliv ved!) Ja, men I er jo ogsaa vaade (Vi kan tørre Tøj i Morgen! Vi har ikke andet at bestille, vi er lockoutet). Ja, men det er vist nok. I har jo staaet her i halvanden Time. (Vi kan staa i to til!) ...
Det er Kapitalmagten, der har spillet op til Dans, og vi har maattet danse med. Men de skal vide, de Godtfolk, at de var ene om at begynde, men vi er to til at slutte den, og jeg er ikke sikker paa, at den Dag de tager Dansefløjten af Munden, at den saa ophører. Vi kan jo danse Krammet af Gulvet, saa deres Skanker skal blaane derved. (Skriv det ned! Har I mere Papir? Nej, det glemmer de!) Ja, skriv det ned, jeg har Papir.
Da jeg tog hjemmefra i Gaar, kom der fra Dansk Arbejdsmands Forbund Lister ind over de lockoutede, deres Børn og de Penge, de havde Krav paa Og jeg underskrev en Check paa 900.000 Kr. i den Anledning, og saa sagde jeg til vor Kasserer:
- Vi er vel ikke læns?
- Læns! sagde han, er du tosset! Vi har endnu flere Millioner i Kassen i Dag, end vi begyndte med.
- Hvad er det for Sludder, Andreas! sagde jeg
- Jo, sagde han, vi har 100.004 Kr. mere end vi begyndte med i Marts.
Og saa tror Hr. Langkjær, dette elendige Fæ, at han kan udsulte de danske Arbejdsmænd, der har mig Michael Christian Lyngsie, til Formand! Selv om han skulde være saa velhavende - og det tror jeg forresten ikke, han er - han faar for lidt for sit Arbejde, han er Lønslave som alle vi andre. - Jeg er gaaet i Arbejderorganisationens Tjeneste. De[t] er i disse Dage 40 Aar siden, jeg traadte ind i Fag foreningen, og det er 34 Aar siden, jeg første Gang valgtes som Tillidsmand, og jeg har ikke smidt Erfaringerne væk. Jeg ved, hvad jeg gør, og jeg ved hvad jeg vil, jeg ved, hvad vore Folk de kan.
Jeg har med velberaad Hu forberedt den Dag, da Skorstensbaronerne blev for hovne, og Naturen gik over Optugtelsen, da de glemte de Dage, hvor de rystede i Bukserne, blot en Dørklokke ringede, fordi de troede, det var Politiet, der stod derude for at hente dem. Jeg har derfor plejet de danske Arbejderes internationale Forbindelser. Arbejdsmandsforbundet staar i Dag med 90.000 Medlemmer i Danmark og med Gensidighedsret overfor 2 Millioner tyske, hollandske, norske, svenske og engelske Arbejdsmænd, og hvis Hr. Langkjær tror, at danske Arbejdsmænds Anseelse ude i Landene ikke er saa stor, saa de ikke skal give os en Haandsrækning paa 1 Krone om Ugen, saa tager han Fejl.
Han kender ikke sit Krigskram, hans Kanoner er rene Fyrværkerisager mod de Kanoner, vi har. Det skal han nok faa at mærke. Derfor gør Hr. Langkjær og hans Lejesvende og Gefrejtere og Overklassepressen vel i i Tide at hjælpe mig med, at vi kan faa en Ende paa den Krig, der hver Dag koster Arbejdsgiverne flere Penge end i 2 Aar at give os det forlangte. Skriv ogsaa det ned! (Ja, skriv det ned! De har ikke mere Papir! Stik dem noget udenlandsk Papir!). Ja, det er en gammelkendt Sag, at de bruger udenlandsk Papir, og det er Patrioterne, selv vore mest nationale Blade bruger det udenlandske Papir. (Hør).
Skal der blive Fred i Danmark, skal Kornmarkernes Grøde, skal Knopperne i Danmarks Frugthaver, skal alle de Vækster, der vokser der, ikke ødes, saa skal d'Herrer paa den anden Side komme til Erkendelse af, at den Tid er forbi, da de kunde kuske Arbejderstanden her i Landet, og vil ingen anden tage denne Kamp op for at lære dem det, saa vil vi gøre det, den Organisation, jeg er Formand for. Det lover jeg - og jeg skal nok holde, hvad jeg lover: - Der bliver ikke Fred i Danmark, før vi har faaet, hvad vi vil have, og før vi har faaet Garantier for, at vi ikke skal have Lockout hvert andet Aar.
Har I Nykøbing Arbejdere Kærlighed til Jeres Hustruer og Pligtfølelse for Jeres Børn, Jert Hjem, saa hjælper I mig med at vise Lockoutherrerne hjem og give dem de Klø, de trænger til (Hør! Hør!) Lad mig da slutte med et dundrende Leve, der Kan høres lige til Maribo, for, at vi er enige heri. (3 Hurra, Stærkt Bifald). Lyngsie leve! (Hurra og Haandklap)." 18189
"49" "https://www.dansketaler.dk/tale/thorvald-staunings-1-maj-tale-1926" "Den gamle nordiske Festdag, Majdagen, paa hvilken man med Dans og Lystighed fejrede Foraarets Komme, er i det sidste Slægtled blevet ophøjet til international Fest- og Demonstrationsdag. I hele Verden samles Arbejdermasserne paa denne Dag, og de samles for at fejre - eller for at kræve Foraar i Arbejderklassens Liv. - Det Foraar, der føles, naar Arbejderens Tilværelse ikke har Lighed med Trællenes Kaar.
Naar Arbejdsdagen indskrænkes til en Længde, der ikke udelukker anden Virksomhed end den i Fabrik eller Værksted. Naar Arbejderen er medbestemmende om Arbejdsforhold og om sociale Forhold, naar han for Alvor føler sig som Borger i sit Land og protesterer, naar Overklassens Herrer kræver Eneret paa at kalde sig Borgere.
Men netop i Bestræbelserne for at løse saadanne Opgaver, var det nærliggende at sætte Kræfterne ind for at hidføre Forkortelser i den ødelæggende Arbejdstid, som i Fortiden var gældende og at sætte det naturlige Maal: 8 Timers Arbejdsdagen som det, alle Arbejdere skulde opnaa.
Den internationale Socialist-Kongres, som i 1889 besluttede, at der skulde foranstaltes Demonstrationer i alle Lande til Fordel for 8 Timersdagen, sagde, med sund nationaløkonomisk Forstaaelse, at dette Krav maatte have international Karakter, thi den fulde Gennemførelse i et enkelt Land kunde skabe dette erhvervsmæssige Vanskeligheder ved Konkurrencen fra Lande, hvor Udviklingen ikke var skredet saa vidt frem.
Der gik næsten tredive Aar, før Kravet fik offentlig Anerkendelse, det skete ved Versailles- Freden efter den store Krig, der sluttede i 1918. Man anerkendte Arbejdernes Ret til det Kulturgode, som 8 Timersdagen er, og man fastslog den samme Grundsætning som Arbejderkongressen i 1889: at Løsningen burde være international.
Kravet om 8 Timersdagen er saaledes ført til Sejr. Det har faaet højeste officielle Anerkendelse. Verdens Stormagter har bøjet sig for arbejderklassen paa dette Hovedpunkt, men Magten over alle Stormagter - Kapitalismen -repræsenteret ved Arbejdsgivergrupper, der atter har sine reaktionære Talsmænd i Landenes Parlamenter, søger fremdeles at udskyde Versailles-Fredens Virkeliggørelse paa dette Omraade.
8 Timersdagen er imidlertid en Kendsgerning for Haandværk og Industri i de fleste Lande og er ogsaa naaet ud til Landbruget i enkelte Lande. Modstanden øves overfor Versailles-Fredens Paabud om at lovfæste denne Maksimal-Arbejdsdag. Man haaber aabenbart, at der skal komme en Lejlighed, hvor man atter kan berøve Arbejderne, hvad de fik som beskeden Erstatning for Krigens Rædsler og Ulykker, og i det mindste kan man ved at hindre Lovfæstelsen hindre, at Princi[p]pet breder sig udenfor Industrien.
Det er imidlertid sikkert, at Arbejderne ikke vil finde sig i Tilbageskridt i denne Sag, og det vil kun være en begrænset Tid, at Kapitalmagten kan hindre Versailles-Traktatens Virkeliggørelse.
Naar Arbejderne i alle Lande gør Front imod Angrebene paa 8 Timersdagen, sker det netop, fordi her er Tale om et Kulturgode af fremragende Værdi. Et Kulturgode, hvis Virkninger vil vokse Slægtled efter Slægtled, eftersom der er bygget videre paa. det gode Fundament.
8 Timersdagen vil ubetinget forbedre Sundhedstilstanden for Millioner af Arbejdere, hvilket atter vil sætte Spor i kommende Slægter.
8 Timersdagen giver Familieforsørgeren Tid til et Familieliv, som ikke kendtes i min Barndom. Faderen kan faa Tid til at beskæftige sig med sine Børn, medvirke i Opdragelsen og Uddannelsen - ogsaa det vil sætte Spor for Fremtiden.
Men ogsaa den nulevende Slægt - og navnlig Ungdommen - faar Tid til Sysler, som før var forbeholdt dem, der ikke hørte til Arbejdernes Kreds. Se Livet i Kolonihaverne ved København og øvrige Byer - og Parcelbyggernes Smaahaver; dets Udfoldelse, saaledes som vi nu ser det, var kun muligt med den Arbejdsdag, vi nu kender.
Dette Friluftsliv befordrer paa én Gang: Børneopdragelse, Kultur, Naturglæde og Sundhed. Den, der lærer at elske Naturen, at pleje og udvikle de spæde Planter, at skabe Skønhedsværdier og Nytteværdier - ogsaa i sin egen Tilværelse, han udvikler sit Følelsesliv, sine Kundskaber, sin Livsglæde. Hans Interesser vil præge hans Liv i Forholdet baade til Mennesker og til Dyr og i Forholdet til hans daglige Gerning. At han derigennem bliver værdifuldere for Samfundet er en Selvfølge.
Eller se den Ungdom, der nu har Tid til at deltage i Sportslivet, se den Energi det udvikler, den Spæn[d]stighed og Sikkerhed, som Deltagerne kan opnaa. Dette Liv vil uvægerlig virke udviklende baade paa Fysik og Intelligens og denne U[d]vikling vil være værdifuld ved Dagens Arbejde, og man vil forstaa, hvilken samfundsmæssig Vinding ogsaa dette er.
Og gaa ogsaa ud til de Tusinde Foredragsmøder, til Studiekredsene, til de moderne Højskoler og se, hvem der sidder der. Paa disse Steder finder vi Arbejderne, ikke blot de helt unge. Ogsaa mange, der er ude over Ungdommen søger at vinde med i det aandelige Kapløb.
De søger dette Oplysningsarbejde for at forøge den sparsomme Børnelærdom og, de opnaar baade dette og den tilstræbte Udvidelse af Hori[s]onten.
De arbejder paa at dygtiggøre sig selv, de virker paa en Gang for at højne sig selv og for at højne Samfundet, efter at de i Dagens 8 Arbejdstimer har præsteret et Arbejde, der skulde give det fornødne til Livets Ophold og et stort Udbytte til Kapitalbesidderen. Og spørg endelig i Læseselskaber og Biblioteker i de store Byer, spørg om, hvem der fortrinsvis læser Bøgerne. De vil erfare, at det er Arbejderne, der paa den Maade forædler og udvikler sig selv.
En Del kaster sig vel over Skønlit[t]eraturen, hvis Værdi ikke raaa underkendes, men det er ogsaa bekendt, at mange studerer teknisk Lit[t]eratur, til Nytte for den faglige Uddannelse, eller til almindelig Belæring, saaledes er i vor Tid Studiet af Radio overmaade udbredt i Ungdommen.
Til alt dette var der ikke Tid, da Arbejdsdagen spændte over 14 - 12 eller 10 Timer, den enkeltes Tilværelse var tom, mørk, trist og glædesløs - og Samfundet savnede den Indsats, som en intelligent og moden Arbejderklasse kan yde.
Thi det er jo Sandheden, at det kulturelle Arbejde, der er til Glæde og Berigelse for den enkelte Samfundsborger, det giver Frugt i denne Borgers Børneopdragelse, det sætter Spor i et smukkere Familieliv, og det giver Samfundet en Andel, ved hans Indsats i det offentlige Liv. Vi er inde i en rivende Udvikling paa mange Omraader. Konkurrencen mellem Landene er skarp. Store Vanskeligheder er fulgt i Krigens Kølvand.
Organisationerne, Rigsdagene, Kommunalraad og Regeringer måa beskæftige sig med store Problemer, om Beskæftigelsesmuligheder, om Erhvervsforhold, om Staternes økonomi, Valutaforhold o. s. v. Alt sammen er af den største Vigtighed for Befolkningerne, men det er klart, at det er af største Interesse og Betydning, om alle Dele af Folket er i Stand til med Indsigt og Dygtighed at bedømme de foreliggende Samfundsspørgsmaal, thi derigennem faar man ogsaa den bedste Afgørelse.
Men her er forøvrigt et Omraade, hvor det ikke alene drejer sig om en Ret for Befolkningen, men snarere om en Pligt. I et vel oplyst Folk som det danske, i et Land som vort, med nogenlunde demokratiske Statsformer, der bør det føles som en Pligt af enhver at medvirke i alle offentlige Anliggender efter bedste Evne.
Det er af Vigtighed, at de , der udpeges til ledende Stillinger i det offentlige Liv, handler udfra rent samfundsmæssige Synspunkter, men for at opnaa dette, maa Vælgerne ogsaa med vaagen Interesse og med Forstaaelse af foreliggende Opgaver, udøve Valget, saaledes at Repræsentationen bliver i Overensstemmelse med Befolkningens Vilie.
Da jeg i min tidlige Ungdom tog Del i Fagforeningsarbejdet og var med i Agitationen for Arbejdstidens Forkortelse, mødtes vi bestandig med en grov Fornær[m]else overfor Arbejderne. Den større Fritid, sagde man, vil blive brugt til Værtshusliv, Dans og Sport. Vi kan med Stolthed pege paa, at det er gaaet helt anderledes. Fritiden er blevet løftestangen for Arbejderne til et højere aandeligt Stade og dermed ogsaa til en moralsk Højnelse, som hele Samfundet har god Grund, til at glæde sig over.
Men i Glæden over dette vundne skal vi ikke glemme Manglerne.
Fritidens Anvendelse er - og vil i endnu højere Grad blive - et vigtigt Spørgsmaal for Samfundet.
I fælles Interesse bør der - mere planmæssigt end det endnu er sket - sørges for videregaaende Uddannelse af Ungdommen saavel i Læretiden som Aarene efter denne.
Vi savner i høj Grad den Ungdomsskole, som kunde og burde tilvejebringe Grundlaget for de unge Arbejderes aandelige Udvikling. Med Tilfredshed kan man notere det store Arbejderbesøg ved Forelæsninger og anden Oplysningsvirksomhed, ogsaa forskellige Fagskoler, tekniske Skoler, Handelsskoler o.l. har en smuk Virksomhed, men udenfor alt Oplysningsarbejde er altfor mange, som ikke i Tide har Forstaaelse af, hvad Livet vil kræve.
Inden Skoleaarenes Paavirkning helt udslettes, bør de elementære Kundskaber fæstnes saaledes, at der fremdeles er noget at bygge videre paa og Undervisningen bør selvfølgelig saa føres ind i Baner, der har Betydning for de unge Menneskers Fremtid, og ikke mindst maa Ungdomsskolen tilstræbe en Kombination der er af Betydning baade for det praktiske Arbejde og for Aandslivets Udvikling. Her har Samfundet en Pligt og den nærmeste Tid maa være viet et Arbejde paa Tilvejebringelse af et Supplement til det Ungdomsskolevæsen, der findes, og ganske særlig vil det være nødvendigt, at dette tilvejebringes for Landets Byer med den store Arbejderbefolkning.
Den Tid, der kan bruges til et Radio-Foredrag, er ved at løbe ud. Jeg haaber imidlertid, at jeg har givet et Indtryk af den Betydning, som 8 Timersdagen har for Arbejdernes kulturelle Liv, og det er en Selvfølge, at dette atter har en mægtig Betydning for Samfundslivet, saaledes som dette udfolder sig indenfor Nationens Grænser og videre indenfor Nationernes Forbund.
En højt udviklet, levende interesseret arbejderklasse vil være en Lykke for Verden, en Garanti for en sund, organisk Udvikling af Samfundslivet, og en saadan opnaas ved den fulde Gennemførelse af Dagens Tekst: Den lovfæstede 8 Timers Maksimal-Arbejdsdag." 10090
"50" "https://www.dansketaler.dk/tale/ditte-gottlieb-bredahls-1-maj-tale" "Kære venner. Kære kammerater. Kære borgere i dette fantastiske lille land.

Vi kan noget sammen, når det virkelig gælder!

Vi er enige om rigtig mange ting - og den enighed har vi og vores forfædre brugt til at bygge et af verdens bedste og mest demokratiske velfærdssamfund. Det er ikke perfekt. Men sammenlignet med stort set alle andre lande i Europa og i verden er der rigtig meget, der lykkes i Danmark.

Selv om de lavest lønnede ude i Europa kun tjener en brøkdel af det, som de lavestlønnede i Danmark tjener.... så er uligheden i Danmark stadig alt for stor.

Ikke desto mindre har danske lønmodtagerne og fagbevægelsen over mange år kæmpet sig til en helt central plads i udviklingen og vedligeholdelsen af vores velfærdssamfund og vores løn- og arbejdsvilkår. Det har gjort en forskel. Vi har gjort en forskel SAMMEN. Og det skal vi fejre i dag.

Samtidig skal vi huske, at faglige landvindinger kun er til låns. De kan hurtigt forsvinde mellem hænderne på os, hvis vi ikke holder fast, og hvis vi ikke udvikler os. Vi skal blive bedre til at vise alle danske lønmodtagere, at et medlemskab af en overenskomstbærende fagforening er en personlig aktie i den gode samfundsmodel, som mange holder af - på tværs af partifarver.

Vi kalder det Den Danske Model – og den skal vi være stolte af.

I Frankrig og en del andre lande er der voldsomme demonstrationer og bål og brand i gaderne, fordi regeringen er blevet uvenner med sin egen befolkning og de borgere, der går på arbejde og skaber alle de fælles værdier.

I Danmark har det private arbejdsmarked netop afsluttet historisk vanskelige overenskomstforhandlinger – for milliarder af kroner - om løn og arbejdsvilkår - på en fredelig måde – .....uden at den danske regering har bidraget med andet end en dum og forkert beslutning om at afskaffe store bededag hen over hovedet på både virksomheder og lønmodtagere.

-

Hvis vi – lønmodtagerne og fagbevægelsen - skal blive ved med at spille en hovedrolle i at udvikle verdens bedste samfund, skal vi blive bedre til at lytte til forandringens vinde, der lige nu blæser over det meste af verden - anført af de unge – ikke kun i Danmark, men også i resten af Europa - og måske tydeligst i lande som Iran, hvor meget unge kvinder går forrest i kampen mod et autoritært tyranni med livet som indsats.

De ældre generationer har tålt mere. Den yngre generation finder sig i mindre – og gud ske lov for det. De siger fra overfor autoritære og magtfuldkomne systemer, der ikke lytter til dem og ikke inkluderer dem på en relevant måde. Det skal virksomhederne forstå, hvis de skal lykkes med at rekruttere fremtidens arbejdskraft.

Og det skal vi forstå i fagbevægelsen, hvis vi skal lykkes med at få de yngre generationer med i fællesskabet. Og så skal vi lære af deres mod – som da Venstres Ungdom gik forrest og krævede beskæftigelses- og integrationsborgmester Cecilia Lonning-Skovgaards afgang i København - efter hendes grænseoverskridende adfærd overfor sine medarbejdere sidste forår.

Det var også ungdomsforbundene i FH, der var først til at melde klart ud i den aktuelle sag om Lizette Risgaards krænkelser. Og nej - man kan selvfølgelig ikke være formand for Fagbevægelsens Hovedorganisation, hvis man har krænket sine yngre medarbejdere. Længere er den ikke.

Den yngre generation er den kommende fremtid – deres synspunkter, deres holdninger og deres værdier går ikke over. Det er derimod de holdninger og værdier, der er uenige med de unge, der går over.

De nye generationer skal motiveres til at give deres følgeskab – de vil ikke beordres til at gå i takt. Og hvis nogen prøver, går de deres vej. De vil kunne se meningen, i det de gør, og i det de skal være en del af. De vil have oprigtige fællesskaber - troværdige fællesskaber - og de vil have bæredygtighed – i deres personlige liv - i deres arbejdsliv- og i forhold til kloden og klimaet. Det SKAL vi levere på i fagbevægelsen, hvis vi vil være en del af fremtiden.

Fagbevægelsen er stadig stor og stærk. Men de senere år er der blevet færre, der er medlem af en overenskomstbærende fagforening. Det er et stort problem – ikke kun for fagbevægelsen, men for hele vores samfundskonstruktion. Og det er kun os selv, der kan løse det.

I stedet for at bebrejde dem, der endnu ikke er medlem, skal vi være mere nysgerrige på dem. Vores kommende medlemmer har brug for at mærke værdien af medlemskabet, før de melder sig ind. Det kan godt tage tre uger eller tre måneder. Undervejs skal vi synliggøre, hvad vi faktisk kan urette sammen.

-

Mens regeringen har stirret sig blind på at afskaffe store bededag og har pålagt danskerne endnu en arbejdsdag - er ledelse og medarbejdere mange steder godt i gang med at vise, hvordan man kan få lige så meget fra hånden, hvis man arbejder mere smart og nogen steder endda mindre.

Mange fremsynede virksomheder ved godt, at gode og fleksible arbejdsforhold i stigende grad er forudsætningen for, at de kan ansætte de medarbejdere, de har brug for.

Også her har vores dygtige tillidsrepræsentanter en nøglerolle i forhandlingen sammen med den lokale ledelse.

Tillidsrepræsentanter!!!!! I er fagbevægelsens rygrad og vigtigste muskel!!!! 

I er helt uundværlige. Tusind tak for jeres vigtige indsats[.]

Skal vi ikke give tillidsrepræsentanterne en kæmpe hånd?

Vi skal hele tiden styrke vores lokale tillidsrepræsentanter ude på arbejdspladserne. I skal aldrig være i tvivl om, at vi har jeres ryg. Sammen skal vi vise arbejdsgiverne, at vi er helt uundværlige alliancepartnere – ikke mindst når ledelsen skal finde løsninger på store udfordringer.

Og undervejs skal vi stå vagt om de værdier, som vi tror på.
Vi finder os ikke i et dårligt arbejdsmiljø og lønninger, som man ikke kan leve af – som vi faktisk ser foruroligende mange steder i Europa – selv i Tyskland, hvor lønmodtagere i såkaldte minijob må nøjes med under 4000 kr. om måneden.
Vi finder os ikke i krænkelser, skæld ud, respektløs adfærd – hverken fra kunderne i detailhandlen eller fra ledere, chefer, kommunaldirektører eller borgmestre.
Til gengæld kan vi komme rigtig langt sammen – lønmodtagere, tillidsrepræsentanter og ledelser – hvis vi kan opbygge tillid, lytte til hinanden og samarbejde. Det lykkes heldigvis rigtig mange steder.
-
Man kan ikke opbygge et velfungerende og produktivt samfund, hvis man ikke anerkender, at borgernes og lønmodtagernes behov er lige så vigtige som virksomhedernes behov.
Ud over, at de skal holde fingrene fra vores overenskomster, vil jeg gerne sige til Frederiksen og Løkke, at det der med at alle bare skal arbejde mere og langt op i alderdommen ikke er svaret på alle udfordringer.
Hvis man gerne vil have mere arbejdskraft, kan man jo begynde at bruge den arbejdskraft, vi faktisk har. Alt for mange bliver stadig fravalgt på grund af alder, nogle helt ned til 50-årsalderen. Samtidig burde regeringen arbejde for, at lønmodtagere med et handicap får bedre mulighed for at bidrage med det, de kan. Ifølge Det Centrale Handicapråd har vi 33.000 med et handicap, der er klar til at tage et job i morgen.
Det drejer sig ikke kun om penge. Det handler i høj grad om at føre en politik, der også giver plads til de mere udsatte gruppers talent og ressourcer på en meningsfuld måde, de kan se sig selv i. Det vil øge arbejdsudbuddet og skabe større trivsel.
I stedet for at forsøge at tvinge nedslidte, syge og ældre til at arbejde, skal vi selvfølgelig støtte alle dem, der faktisk gerne vil bidrage, selv om de har skavanker eller er oppe i årene. Det håber jeg bliver udgangspunktet, når regeringen nu langt om længe har inviteret til tre-partsforhandlinger om tilbagetrækning.
-
Fagbevægelsens måske største udfordring handler om os selv – og om hvordan vi har organiseret og indrettet os. Indtil september 2020 arbejdede jeg som lægesekretær og fællestillidsrepræsentant for HK’erne på Amager-Hvidovre Hospital. Og jeg har før beskrevet mit møde med de indre dele af fagbevægelsen som et møde med det britiske kongehus. Der var højt til loftet, men alle døre var lukkede. Det er ikke ond vilje. Men i vores iver efter at sætte alting i system og strukturer er vi simpelthen blevet for lukkede.
Hvor skal ikke mindst den yngre generation gå hen, hvis de har lyst til at udleve deres engagement i forhold til de ting, de selv synes er vigtige, hvis de ikke lige er klar til den formelle rolle som tillidsrepræsentant?
Jeg mener, vi skal blive meget bedre til at spotte kolleger og kammerater, der gerne vil lægge et engagement – og vi skal blive meget bedre til at sætte vores egne strukturer og systemer lidt til side, når de står i vejen for gode ideer, nye projekter eller vigtige kampagner - fx for bedre erhvervsuddannelser, arbejdsmiljø og klima. Vi skal være en ressource for nye tanker og ideer.

I HK Kommunal Hovedstaden gennemfører vi valg ved urafstemning. Og det gør vi virtuelt umiddelbart før vores generalforsamling. Så kan vi bruge generalforsamlingen på at lytte til de medlemmer, der bruger tid på at dukke op. Vi kan rejse spørgsmål og få svar – og vi kan give plads til, at hvem som helst kan komme til orde med pointer, som vi i fagforeningsledelsen måske ikke selv er opmærksomme på. Især de yngre forstår ikke den gammeldags udgave, der er mere fuld af tunge symboler og traditioner end en invitation til dialog.
Og måske skal vi holde om med at tale så meget om al den magt, fagbevægelsen har – og i stedet demonstrere vores indflydelse ved at samarbejde om at levere gode, forhandlede løsninger, der både gavner lønmodtagerne, virksomhederne og vores fælles samfund. Vi skal være mere i sync med alle medlemmernes og kollegernes hverdagsliv og det, de er optaget af.
Vi skal være en nærværende og relevant fagforening – hvor vi hylder ordentlighed, ligeværdighed og dialog. Og næstekærlighed
Lad os komme i gang. Der er nok at tage fat på. Rigtig god 1. maj." 9894
"51" "https://www.dansketaler.dk/tale/elisa-rimplers-1-maj-tale" "[Tak for modtagelsen]
Jeg bliver altid så rørt af at se de røde faner, der blafrer i vinden.
På mange måder symboliserer de de hjerteblod, der driver os i fagbevægelsen: Drømmen om det gode liv, forsvaret for den enkeltes rettigheder og de mange kampe for lighed og retfærdighed. Det er den ild og kraft, der driver os.
Men, fagbevægelsen hvilket også på tillid og troværdighed. Det er det, der giver os legitimitet og handlekraft. Det, der fællesskabet og kæden stærk.
Derfor vil jeg som indledning sige dette: Som fagbevægelse er vi afhængige af faglige ledere, der lever op til det, de røde faner symboliserer
Vi – Og jeg siger vi, fordi jeg også er en af dem – skal være modige, kampklare og række ud efter magten. På den anden side skal vi altid huske, at magten også har en bagside, vi ikke må blive blind for. Vi skal leve op til fællesskabets tillid.
Og så skal fællesskabet til gengæld sørge for, at hvis vi fejler, så håndterer vi det. Professionelt og ordentligt. Derfor skal vi have systemer, vi stoler på. Og derfor skal vi tage de nødvendige beslutninger i fællesskab. 
Vi er nemlig ikke stærkere end det svageste led.
Hvis fagbevægelsen svækkes, er det hele Danmark, der taber. Længere er den ikke.
························
Og det er derfor, vi er her i dag og fejrer 1. maj. Vores fællesskab er afgørende. Det skal vi værne om. Det skal vi fejre. Fordi vi er med til at udvikle det samfund, vi gerne vil være – og blive til.
Mange har gentaget det før mig i dag.
Alle de rettigheder, som mange tager for givet, er rettigheder – vi fagbevægelsen har kæmpet for gennem tiden – og som ikke alene kommer alle lønmodtagere til gode. Men hele vores samfund til gode. Hver dag.
Alle de fremskridt, som vi gennem tiden har været havearkitekterne bag eller deltagere i, er en afgørende del af fundamentet for vores velfærd i dag.
Det skal vi ikke tage for givet. Kun få steder i verden har lønmodtagerne arbejdstagerrettigheder, lønmodtagerbeskyttelse og velfærd, som vi har i Danmark.
Det kommer ikke af sig selv. Det er ikke en naturlov. Det er noget, vi skal kæmpe for hver dag! For drømmen om det gode liv, tilhører os alle sammen.
Og når vi sår sammen, arbejder sammen og handler sammen – så opnår vi nye fremskridt, nye landvindinger og nye forbedringer af de samfund, vi gene vil være. 
Vi ved, at et medlemskab af en fagforening ikke altid står først for i disse dage, når regningerne skal betales. Derfor er det også vores opgave at række ud og engagere hinanden.
Jo flere, der engagerer sig på vores arbejdspladser, og mærker det gør en forskel, jo stærkere er vores stemme og indflydelse. Så let og så svært er det. Der er brug for os alle!
························
Der er nogen, som prøver at bilde folk ind, at man kan få det hele for det halve. At det er lige så godt at køre på gule plader – eller uden plader. Som snylter på det, vi andre betaler for, og lever højt på vores resultater.
Det bliver tydeligt, når lokummet brænder. Når vi har en regering, der synes, at de er i deres gode ret til ikke blot at fjerne en fridag over natten for at finansiere skattelettelser, men også diktere vores overenskomster. 
Så er det fagbevægelsen – de rigtige fagforeninger – der reagerer og taler de magtfuldkomne magthavere imod.
De er os, der samler tusinder af danskere foran Christiansborg på en kold vinterdag.
Det er os, der siger fra med underskrifter fra over en halv million danskere. 
Og det er minsandten også fagbevægelsen, der redder kastanjerne ud af ilden og lander en ny overenskomst midt i en galopperende inflation og på trods af regeringens bededags-fadæse.
Stor ros til kollegerne fra den private sektor for den bedrift. 
Det er selvfølgelig kun første halvleg. Vi mangler stadig de offentlige overenskomstforhandlinger. Hvor vi har en hel del, der skal rettes op. 
························
For præcis et år siden stod en ung kvinde – Rebecca – lige her på scenen og holdt en forrygende 1. maj-tale. Hun arbejdede på det tidspunkt som medhjælper i en daginstitution.
Her oplevede hun på nærmeste hold, hvordan dygtige pædagoger dag efter dag gjorde en kæmpe forskel for børnene i kraft af deres faglighed – og trodsede de ofte meget vanskelige betingelser med alt for få pædagoger til mange børn.
Rebecca kunne egentlig rigtig godt lide at arbejde med børnene, og det ville på mange måder være oplagt og meningsfuldt for hende at søge ind på pædagoguddannelsen. Hvis det ikke lige var for det med lønnen.
Som hun selv konstaterede, tjente mange af hendes pædagog-uddannede-kolleger – trods en mellemlang videregående uddannelse – ikke meget mere, end hun selv gjorde.
Rebeccas ord ramte helt rent. BUPL’s medlemmer tjener i gennemsnit 4.000 kroner mindre om måneden end andre offentligt ansatte med samme uddannelsesniveau.
Det er ikke fordi, de andre tjener for meget. Det er OS, der tjener for lidt.
Vi lovpriser Danmark, som et samfund med udstrakt ligestilling mellem kønnene. Men ikke desto mindre døjer vi stadig med et over 50 år gammelt løn-hierarki, hvor pædagoger og andre kvindedominerede faggrupper blev placeret nederst på lønstigen – af politikerne på Christiansborg.
Der står vi stadig.
Og det går ikke kun ud over kvinderne. Det rammer også mænd, der arbejder inden for vores fag. Det rammer vores familier. Og det rammer i sidse ende også de børn og unge, som vi har ansvaret for, fordi det bliver mere og mere umuligt at tiltrække og fastholde pædagoger. 
························
Kampen for et retfærdigt og tidssvarende lønhierarki er en af de kampe, vi slet ikke er færdige med.
Det er ikke kun vores kamp. Det er hele fagbevægelsens kamp. Og det er samfundets kamp. En kamp, ingen kan tåle, at vi taber.
For hvis flugten fra de store velfærdsprofessioner fortsætter, vil det ramme vores børn, vores syge og vores udsatte borgere. Det vil ramme vores velfærd hele vejen rundt. 
Derfor skal det være mere attraktivt at blive og være pædagog, sygeplejerske og socialrådgiver. Og højere løn er en af vejene dertil. Sammen med bedre vilkår – naturligvis.
························
For få uger siden stod jeg foran 2.000 topengagerede tillidsvalgte pædagoger, der råbte mere i løn, så det rungede i hele Sydhavnen. 
Et stort stærkt fællesskab – fast besluttet på at skabe forandring og gøre op med 50 års uretfærdighed. Det var en af de bedste og stolteste dage i min formandstid.
Nu står jeg her på 1. maj-scenen i Fælledparken, kigger ud over alle jer, og får samme fantastiske følelse. Følelsen af a være en del af et stærkt og solidarisk fællesskab, der kæmper for det, vi tror på, og kæmper mod det, vi ikke tror på. 
Det er sådan, vi skaber forandring. Forandring til det bedre. Og det skal vi blive ved med.
Tak fordi I mødte op. Og fortsat rigtig god 1. maj." 6714
"52" "https://www.dansketaler.dk/tale/henrik-w-petersens-1-maj-tale" "Da jeg var 15 år og startede som fagligt aktiv i Blik og Rør Ungdom

Der havde jeg ikke troet, at jeg ville stå her 1. maj på FH Hovedstadens scene i Fælledparken
Det er sgu lidt overvældende...
Men nu står jeg hér...
I skyggen af de mange store talere, som har stået her før mig

Tilbage i 2015 var jeg til en udstilling på Arbejdermuseet, om unge og demokrati.
Der læste jeg nogle ord fra Hussain – en 17-årig flygtning
Og de ord har jeg husket lige siden:
”Aldrig i mit liv har jeg frygtet at tage ordet.
Jeg er ikke bange for at tage ordet i store forsamlinger.
For det er et privilegie at have frihed til at tale, og det skal man værdsætte\"

Så når jeg står her foran jer, så vil jeg huske Hussains ord.
I Danmark har vi friheden til at tale

Det skal vi værne om

Det er ikke alle steder i verden man har det.

Og vi kan takke vores forgængere

Som tog kampen op her på Nørre Fælled for 151 år siden

Som tilkæmpede sig retten til, at vi lønmodtagere må samles...

Og tale arbejdernes sag.

Dengang – ved Slaget på Fælleden – der stod frontløberne for fagbevægelsen og Socialdemokratiet skulder ved skulder
Sådan er det ikke i år.
Det er en svær pille at sluge
Der er nogle svære ting, der skal siges
For med frihed kommer ansvar
Og vi har et ansvar for at sige de svære ting
Også når de skal siges til en Socialdemokratisk ledet regering.

Men Fagbevægelsen og Socialdemokratiet har før været igennem turbulente tider
Det tror jeg min forgænger – og LO’s tidligere formand – Hans Jensen kan skrive under på.
Og der er behov for, at vi finder tilbage på samme spor
Så vi kan skabe flere politiske sejre for lønmodtagerne
Det har vi gjort før... og det skal vi gøre igen.
Nogle af de største politiske kontroverser lige nu, de handler om arbejdsudbud
Politikerne har mange kreative bud på, hvordan vi får folk til at arbejde mere og længere.
Nogen mere absurde end andre...
F.eks. afskaffelse af en helligdag...
Forringelse af seniorpensionen...
Forringelse af dagpengesystemet...

Men jeg har sgu et forslag
Hvad med at spørge arbejderne?

Jeg tror faktisk, at politikerne vil få nogle interessante svar

Og jeg tror faktisk ikke, at lønmodtagernes ønsker for fremtiden er så langt fra politikernes og arbejdsgivernes.
Lønmodtagerne – de vil nemlig uddanne og opkvalificere sig, så de kan blive endnu bedre til deres arbejde
De vil have jobsikkerhed og ikke være bange for at få en fyreseddel i morgen.
De vil arbejde under ordnede forhold og ikke blive slidt ned eller komme til skade.
De vil være med til at udvikle deres fag og brancher
Og de vil have mulighed for at kunne trække sig tilbage med værdighed, når de er færdige med arbejdslivet.
Hvordan opnår vi så det?
Jeg har et par bud...
For det første så skal vi styrke erhvervsuddannelserne
Og jeg mener STYRKE dem – ikke bare holde skåltaler om det...
Vi skal gøre uddannelserne attraktive, så flere har lyst til at søge ind på dem
Det kommer til at koste en helvedes masse penge
Men vi har slet ikke råd til at lade være.

For hvis vi gerne vil øge arbejdsudbuddet
Og hvis vi gerne vil redde den her klode
Så kræver det at vi får uddannet nogle flere dygtige faglærte.

For det andet så skal vi forebygge nedslidning og sygdom
De fleste VVS’ere jeg taler med, de vil gerne arbejde så længe som overhovedet muligt.

De er glade for deres arbejde
for kollegaerne
for udfordringerne
Og ja... for pengene

Men hvis man er slidt i knæ, skulder og ryg som 50-årig, så er der sgu lang vej til pensionsalderen
Og det her problem mener jeg faktisk kun, at vi kan løse i samarbejde
Politikerne, arbejdsgiverne og os lønmodtagere.
Politikerne skal lave lovgivning, der beskytter mod dårligt arbejdsmiljø
Arbejdsgiverne skal tage ansvar for, at det daglige arbejde sker under ordnede forhold
Og vi lønmodtagere skal også kigge indad – for vi har også et ansvar!

Vi skal stoppe med at lege Tarzan
Og vi skal gøre brug af de hjælpemidler arbejdsgiverne stiller til rådighed.

Jeg tror på det kan lykkes
Vi er f.eks. allerede kommet langt i forhold til asbest,
Med den nye arbejdsmiljøaftale kommer der nu autorisation på asbestarbejde
Det betyder at der kommer skærpede regler for dem der må arbejde med asbest
Det er en kæmpe sejr...
For lønmodtagerne
Men også for arbejdsgiverne
Ja for hele Danmark!

For vi vinder alle på et bedre arbejdsmiljø
Lønmodtagerne får et bedre arbejdsliv
Arbejdsgiverne får glade og sunde medarbejdere
Og Finansministeriets regnedrenge får et højere arbejdsudbud – fordi folk bliver længere på arbejdsmarkedet.

Vi i fagbevægelsen vil gerne være med til at finde på løsninger til at øge arbejdsudbuddet

Men jeg bliver også bare nødt til at sige...
Vi skal sgu behandle vores ældre kollegaer med værdighed og respekt.
Når man har knoklet for det her land i 40 år...

Klippet hår
Passet børn
Eller skruet på rør
Så kan det altså mærkes i kroppen
Vi skal gøre alt for, at dem der er unge i dag ikke bliver slidt ned på samme måde
Men vi ska’ fandme også kunne sige til vores ældre kollegaer,
Som har slidt og slæbt...
TAK for indsatsen!
Nu har du fortjent at trække dig tilbage!

Vi er ikke ens
Nogen er så nedslidt, at de har brug for seniorpension
Andre kan lave nogle gode seniorordninger med deres arbejdsgivere
Og så er der dem, der nu kan bruge retten til tidlig pension til at trække sig tilbage lidt tidligere – før de er slidt helt ned.
Der er brug for alle løsninger, for vi er forskellige og har haft forskellige arbejdsliv.

Det vigtigste er, at alle får muligheden for at tilbringe livets efterår med samme værdighed som i deres lange arbejdsliv.

Kære kammerater
Lad os i dag fejre at vi har friheden til at forsamles
Lad os hylde vores stærke sammenhold
Det har trods alt bragt mange gode ting med sig
Til gavn for lønmodtagerne,
til gavn for arbejdsmarkedet,
til gavn for Danmark.
Tak for ordet
Rigtig god 1. maj!" 5810
"53" "https://www.dansketaler.dk/tale/jonas-andersens-1-maj-tale" "Jeg hedder Jonas og er formand for murersvendene i København. Jeg kan med stolthed i stemmen oplyse, at 91,5% af murersvendene i København har stemt nej til OK23, med en stemmedeltagelse på over 75% blandt de omkring 1300 stemmeberettiget kollegaer. Vi udgør således en af hovedårsagerne til, at der blev et samlet nej blandt bygningsarbejderne i 3F.
Vi har som de fleste øvrige arbejdere i den forgangne overenskomstperiode blevet økonomiske udhulet på grund af galoperende energi- og fødevarepriser. Vi har været vidne til, at den ene virksomhed efter den anden har leveret regnskaber med milliardoverskud, samtidig med at vi og vores familie er blevet fattigere. 
Virksomhedernes overskud pr. medarbejder i byggeriet er blevet mere en fordoblet i overenskomstperioden og vi har kunne iagttage en udbytning, som nærmest har været skammelig fra virksomhedernes side. Den 1% af Danmarks rigeste mennesker repræsenterer i dag 25 % af befolkningens samlet formue. Hvad fanden er det der foregår i vores samfund.   
Vores ledere i fagbevægelsen har brugt oceaner af tid og spalteplads på at forklare omverdenen om de såkaldte historiske sværest overenskomstforhandlinger, men jeg må ærligt indrømme at jeg ikke deler deres holdning eller deres forkølet forsøg på at minimere arbejdsklassen forventninger til forhandlingsresultatet. 
I virkeligheden er det svært at forestille sig en bedre forhandlingsposition, end når virksomhederne har enorme overskud, inflationen banker derudaf og når det blå rædselsregime af en regering som en elefant i en porcelænsforretning krænker den danske model på et uhørt niveau.
Politikerne skal ikke ugyldiggøre vores overenskomstaftaler eller for den sags skyld blande sig i vores frie forhandlingsret. 
Det er sgu da helt på månen, at vores fridag skal inddrages, vores arbejdstid skal øges og vores overenskomstsikret tillægsbetaling på helligdagen skal bortfalde, så der er råd til at føre proxykrig i Ukraine. Fy for satan siger jeg bare. Vi kræver fred og fremgang og vil ikke finde os i, at samfundet resurser skal bruges på krudt og kugler i stedet for velfærd og omsorg for samfundet svageste. Det skal stoppe og det er NU!    
Vedvarende pres fra grådige spekulanter og ufri arbejdere fra de fattigste egne i Europa har de sidst to årtier været med til, at presse løn- og arbejdsvilkår i knæ og virksomhedernes profit op. Derfor havde vi også en retmæssig forventning om, at det blev ved denne overenskomstforhandling, at vi en gang for alle skulle stoppe dette uværdige og uholdbare underbetalingscirkus. Men sådan blev det langt fra.
Vi har fået en masse hensigtserklæringer og anbefalinger hvor vi kan opnå rettigheder hvis vi kan blive enige med vores arbejdsgivere lokalt. 
Centrale aftale hvor forudsætningen er, at man skal kunne blive enig med sin arbejdsgiver lokalt før rettigheden kan træde i kraft, har intet med overenskomstaftaler at gøre. Der er kort fortalt ikke mange ting, som ikke kan lade sig gøre, hvis vi kan blive enig med vores arbejdsgiver lokalt. 
Det er direkte fordummende og en hån imod den organiserede arbejderklasse, når der leveres et så intetsigende stykke tillidsmandsarbejde fra vores spidsspidser. Arbejdsgiverne skal forpligtes gennem centrale overenskomstaftaler, så vi kan udbygge vores rettigheder lokalt og ikke omvendt. Det er sgu da ikke noget nyt i.
Vi er som murersvende i øvrigt pissetrætte af øget fleksibilitet i vores arbejdsliv. Endnu engang blev der pillet ved vores arbejdstidsregler til arbejdsgivernes fordel. Der er endvidere blevet åbnet op for at man lokalt kan fravige arbejdsmiljøloven og ferielovens bestemmelser. Vores løn under barsel er blevet sat ned med et nederdrægtigt argument fra forbundet side om ligestilling. Kvinder skal nu have samme betalingsvilkår som mændene, hvorfor mændene skal gå ned i løn under barsel. Det har intet med ligestilling at gøre og kan i virkeligheden kun betragtes som antifeministisk. Kvinderne skal løfte op på mændenes niveau, mændene skal sgu da ikke sættes ned på kvindernes niveau.
Vi er som murersvende grundlæggende trætte af middelmådighed og aftaler hvor samfundssind, bedst opnåelige resultat og ansvarlighed er dækkende for vores overenskomstaftale. Vi vil have fremgang og nybrud. Vi vil have kædeansvar, lavere arbejdstid og flere fridage. Vi vil have ret til en værdig alderdom og tid til vores familie og fritidsinteresser. Vi lever ikke for at gå på arbejde, men går på arbejde for at have råd til at holde fri.   
I 3F BJMF hvor vi som københavnske murersvende kommer fra, ønsker vi kærlighed og klassekamp og på sigt et langt mere lige og retfærdigt samfund. Vi ønsker ikke et samfundsbevarende socialdemokratisk klassesamarbejde hvor vi nøjes med krummerne fra de riges bord. Hvis reelle forbedringer skal opnås, bliver det gennem klassekamp og strejke og ikke gennem underkastelse og dialogkaffe.
Hvis medlemsudviklingen skal vendes i fagbevægelsen kommer vi til at finde høtyv og fakler frem, i stedet for at pleje kapitalens interesser mens kollegaernes privatøkonomi står i brand. Vi er som bevægelse et interessefællesskab og ikke en samfundsbevarende institution hvis formål er, at fylder lommerne på dem som har mest i forvejen, det er i virkeligheden meget simpelt.
God 1. maj kammerater." 5253
"54" "https://www.dansketaler.dk/tale/katrine-evelyn-jensens-1-maj-tale-pa-arbejdermuseet" "”Du behøver ikke at prøve, du kan alligevel ikke finde ud af det.” 
”Du er dum og doven.” 
”DU kommer aldrig til at blive til noget.”
Hvis jeg havde en krone for hver gang jeg har hørt om et barn, der har fået kastet de ord i hovedet, så var jeg gudskelov ikke millionær! MEN der ville helt klart være råd til en rigtig god middag. 
For jeg har hørt historier fra alt for mange unge, der har oplevet det igennem deres opvækst. Hvor de har levet under stor forventningsfattigdom igennem deres barndom og bruger nu deres ungdom på at overkomme det. 
–
Jeg har battlet længe med mig selv om, hvad den her tale skulle handle om. Jeg tænkte, at jeg var nødt til at tale om noget andet for at vise, at jeg kan sige noget klogt om alt muligt. Men når alt kommer til alt… så er det jo det her, der får mig op om morgenen. 
Og der er ikke nogen mennesker, som mere fortjener ord fra den her talerstol end dem. Jeg taler selvfølgelig om potentialegruppen. Om de 42.000 unge, der er udenfor arbejdsmarkedet og uddannelse.
Den her talerstol og de her murer forpligter. Det har historisk været det her sted, der har givet stemme til dem, der ellers ikke havde en. Det er Arbejderbevægelsens forpligtelse. Det er vores opgave at kæmpe for dem, som andre har opgivet. 
Det er nok på grund af en kollektiv opgivelse, at den gruppe af unge blev døbt restgruppe.  I ordet ”rest” ligger der så meget betydning. 
Tilovers, ubrugelig, ikke noget værd. 
Og når det er den tilgang man har haft til de unge, så er det nok klart, at det aldrig rigtig er lykkedes dem at finde fodfæste. For vi har alle sammen brug for, at andre tror på, at vi kan. At vi er noget værd. At vi kan bidrage. At vi har et potentiale. 
Derfor er jeg så glad for, at vi i DSU og Socialdemokratiet kollektivt har besluttet os for at skabe et nyt sprog. Aldrig mere restgruppe! Fra nu ser vi kun potentialerne! 
–
Jeg synes ofte debatten om ”de 42.000” bliver ansigtsløs. De unge bliver reduceret til ét tal. Men sandheden er, at det er en mangfoldig gruppe med forskellige udfordringer og unikke historier. Og det er afgørende, at vi får sat ansigt og livshistorie på. For kun sådan forstår vi kompleksiteten og kan skabe de bedste rammer for at lykkes. Det er derfor jeg har insisteret på at fortælle min lillebror Nichlas’ historie igennem de senere år. 
Men Nichlas er kun én ud af 42.000 sjæle. 
Gid jeg kunne give plads til alle 42.000 livsfortælling i dag. De fortjener det hver og en. Og jeg er sikker på, at vi alle ville blive meget klogere af at høre dem.
Men jeg ved, at mange af os glæder os til at komme ud og drikke nogle øl i fælledparken og Sophie har nok også nogle kloge ord hun gerne vil dele med os efter mig..
Lad mig alligevel dele 3 livshistorier med jer, fra unge jeg har mødt de sidste år som har gjort store indtryk…
–
­­­Benjamin mødte jeg i foråret 2022 da jeg inviterede elevorganisationen Modstrøm på besøg. Modstrøm organiserer landets FGU-elever og er et stærkt talerør for dem. Benjamin fortalte mig sin historie. Om hvordan han har haft det svært i skolen med mange nederlag. Derfor blev Benjamin heller ikke erklæret uddannelsesparat og blev visiteret til FGU. 
Men også på FGU-skolen i Vordingborg havde de lidt svært ved, hvad de skulle gøre med Benjamin. Han trivedes ikke rigtig på nogen af studieretningerne, havde svært ved at komme op om morgenen. 
En dag spurgte en af lærerne om han ikke havde lyst til at køre institutionens bil? Køre ærinder, være chauffør, når de skulle på udflugter? Det startede Benjamin med at gøre og han fandt ud af, at det er han helt vild med og god til. 
Derfor er Benjamin nu i lære som lastbilchauffør. Det var første gang en lærer rigtigt så Benjamin og første gang i sit liv han fik en faglig sejr.
–
Jeg mødte for nyligt Camilla på 18 år på FGU i Middelfart som fortalte mig, hvordan hun på 5 år har haft… – hold nu fast – 28 forskellige sagsbehandlere i kommunen. Camilla har givet fuldstændig op på det kommunale system, for der er ingen, der vil tage ansvar for at hjælpe hende og hver eneste gang hun ringer ind, skal hun fortælle hele sin livshistorie om og om igen. Ydmygende og trættende. 
Hun har knapt nok overskud til at stå op om morgenen og tage i skole, for det der fylder mest, er ikke at passe sin uddannelse. Nej, det er om kommunen vil visitere et indskud til den bolig hun mangler eller om hun kan få bevilliget det buskort, der er nødvendigt for, at hun kan gå på FGU, for hun bor over en time væk i offentlig transport. Det fylder om hun nu har råd til sin ADHD-medicin i næste måned, for den er steget. Fundamentet er slet ikke til stede for, at den her unge kvinde kan komme i nærheden af at have overskud til et job eller en uddannelse. Camilla har desværre endnu ikke oplevet et voksent menneske tage ansvar for hende. 
Ayman mødte jeg på Metalskolen i november sidste år. Ayman er vokset op i et belastet boligkvarter på Nørrebro og har mere eller mindre brugt sin ungdom på en sikret institution. For et år siden da han var 17 år gammel var han tæt på at dø efter et knivoverfald. Efter det ændrede Ayman sit liv – fra den kriminelle løbebane til at starte på køleteknikeruddannelsen og gå efter at få et hvidt liv. 
Men det har været umådeligt svært for Ayman at finde en læreplads. På et tidspunkt ringede han til et firma uden at nævne sit navn, de var meget interesserede og bad ham sende sit CV. Han fik ikke svar tilbage, men da han ringede op igen, fik han afslag, fordi de ikke havde brug for en lærling alligevel. Efterfølgende ringede hans etnisk danske kammerat til præcis samme firma og fik tilbudt pladsen. 
Ayman har overkommet meget siden da, har styr på sit liv, er blevet aktivt medlem af DSU og formand i Metal Ungdom Hovedstaden. Han har forladt et falskt broderskab til fordelt for et forpligtende fællesskab. 
Om få timer skal han stå på hovedscenen i Fælledparken og fortælle sin historie og komme med sit opråb til os. 16% af alle unge i potentialegruppen har en kriminel baggrund og Ayman har nogle af svarene på, hvordan vi også lykkes at få dem med. Tag ned og lyt til ham. Det glæder jeg mig i hvert fald til! 
–
Lige så mange gange jeg har om børn og unge, der lever under forventningsfattigdom, lige så mange gange har jeg hørt solstrålehistorierne fra dem, der er lykkedes. Og det de har tilfælles er, at de lykkedes fordi der endelig var en voksen, der så dem. Og som ville tage ansvar for at hjælpe dem på vej.
Det kan være pedellen, der gjorde forskellen. Socialrådgiveren, pædagogen, læreren, lederen i foreningsfællesskabet. 
Normalt ville jeg liste en masse løsningsforslag op nu
Vi skal investere i FGU
Flere unge med ADHD skal have mulighed for at komme i Forsvaret 
Vi skal indføre en udrednings – og behandlingsgaranti i psykiatrien
Folkeskolens afgangseksamen skal være mere praktisk
Alt sammen vigtige initiativer og noget vi i DSU kæmper for hver eneste dag. 
Men sandheden er, at vi kun lykkes, hvis de her unge bliver mødt af andre, der ser deres potentiale. Som har positive forventninger til dem. Som tror på dem. 
Den dårlige nyhed er, at vi ikke kan lovgive os ud af det. 
Den gode nyhed er, at vi alle sammen kan gøre noget. 
Og at være et forandringsfællesskab som Arbejderbevægelsen er, handler ikke kun om alt den lovgivning, der kan stemmes igennem på Christiansborg. Det handler også om at gå forrest i samfundet og selv være den forandring vi vil se i verden. 
Så derfor skal der i dag fra os lyde: 
Aldrig mere, aldrig mere skal der være et barn, der møder en voksen, som ikke tror på dem. Aldrig mere skal nogen have ”du bliver aldrig til noget” smidt i hovedet. Og aldrig mere skal unge efterlades uden fremtidsperspektiv. Det er vores løfte til jer i dag! 
Rigtig god 1. maj! " 7690
"55" "https://www.dansketaler.dk/tale/katrine-evelyn-jensens-1-maj-tale-i-faelledparken" "Vi skal smadre fortællingen om uddannelsestrappen
Vi kender den alle sammen godt. Vi er blevet tudet ørene fulde med den. I skolen, af politikerne, hjemme hos mor og far. “Uddannelsestrappen”. For hvert trin, jo ”højere” uddannelse, jo bedre liv. Første trin er grundskolen, så gymnasiet og til sidst helst universitetet. Trappen er symbolet for den uddannelsesfortælling, som jeg og min generation er blevet fortalt hele vores liv.
Uddannelsestrappen er et udtryk for en gammel socialdemokratisk drøm. At ens børn og børnebørn skal have et bedre liv, end hvad man selv fik. Det kræver, at man tager en længere uddannelse. 
Jeg er selv et produkt af fortællingen. Mine bedsteforældre var ufaglærte arbejdere. Min mormor var syerske og hjemmegående husmor, og min morfar var skovarbejder. Begge mine forældre er uddannede pædagoger, og jeg blev selv cand.jur. fra Aarhus Universitet sidste år. 
Det var mine forældres største drøm, at jeg skulle gå på gymnasiet og derefter universitetet. Hele mit liv har de pacet mig til at tage de ekstra skridt op ad uddannelsestrappen, end hvad de selv gjorde. For jeg skulle jo have en “bedre” uddannelse end dem. Det tror jeg, at mange fra min generation kan nikke genkendende til. 
Men fortællingen er ikke sand. Derfor er mit ærinde i dag at smadre trappen og den fortælling, som den symboliserer. 
For fortællingen om trappen har desværre skabt ufrihed for min generation og store samfundsudfordringer, hvor vi i dag mangler op mod 100.000 faglærte og tusindvis af sygeplejersker, lærere, pædagoger og mange andre. 
Måske bliver du provokeret af, at jeg kalder uddannelsestrappen for ufri. For hele ideen med den var jo at frigøre den næste generation, og give dem et endnu bedre liv med flere muligheder. 
Desværre har fortællingen ført til et snævert dannelsesbegreb, hvor vi forbinder de boglige færdigheder med noget fint og vigtigt, mens de praktiske færdigheder bliver nedprioriteret. 
Det betyder, at folkeskolen i dag er blevet alt for akademisk og boglig. Den sociale mobilitet er gået i stå – lige så mange børn af ufaglærte bliver selv ufaglærte i dag som for 40 år siden. Vi formår ikke at løfte dem, som virkelig har brug for det. Samtidig retter vi enøjet fokus mod gymnasiet og universitetet. Ja, folkeskolen er nærmest blevet en mini-STX. Det går ikke. 
For det resulterer i uddannelsessnobberi og ufrihed. Vores samfund er gennemsyret af uddannelsessnobberi. Både kulturelt og strukturelt. 
Vidste du, at universiteterne får hele 53 pct. af de samlede udgifter, som vi bruger på vores videregående uddannelser? Erhvervsuddannelserne får kun ca. 8 pct.  
Universiteterne er i årtier blevet forfordelt, mens investeringer i erhvervsuddannelserne er udeblevet. Vi har heldigvis erhvervsuddannelser i verdensklasse. Det kræver et virkelig godt hoved at blive industritekniker, smed eller elektriker i dag. Men skolerne er slidte, maskinerne forældet og værktøjet i stykker mange steder. Det er ikke rimeligt. 
Samtidig skal tusindvis af unge hver dag forsvare deres uddannelsesvalg. ”Skal du bare læse til pædagog?”, “Du må ikke spilde dit snit – du skal tage en universitetsuddannelse!”, eller ”Man kan altid blive faglært”. 
Kulturelle normer som disse skaber enorm ufrihed. For hvad er konsekvensen af, at man ”ikke må spilde sit snit”? Må lægedatteren aldrig blive lærer, for så uddanner hun sig ”nedad”? Er det ikke lige så fint at blive elektriker som ingeniør? Med den tankegang kan mine egne børn kun lykkes i livet ved at blive forskere. For det er det eneste trin på uddannelsestrappen, som jeg selv ”mangler”. Det er helt absurd at tænke sådan. 
Måske var fortællingen om uddannelsestrappen sand engang. Men ikke i dag. 
Der er ikke nogen nævneværdig forskel på den gennemsnitlige levetid for en faglært eller en akademiker. Heller ikke på forventet livsindkomst. En elektriker kan se frem til en livsindkomst på 18,3 mio. kr., mens en akademiker inden for humaniora har en forventet livsindkomst på 19,6 mio. kr. Hver 10. faglærte er leder eller selvstændig erhvervsdrivende. Med andre ord: Et svendebrev er etlige så godt frihedsbrev som en studentereksamen. 
Helt anderledes ser det ud, hvis man ser forskellen mellem ufaglærte og uddannede. Ufaglærtes forventede levetid er 7 år kortere end akademikernes. Ufaglærte kan se frem til en gennemsnitlig livsindkomst på kun 13 mio. kr., og de er som gruppe overrepræsenteret i statistikkerne over det dårlige liv – livsstilssygdomme, stress og førtidspension mv.. Det er altså her, at den virkelige forskel er. Mellem om man overhovedet får et uddannelsesbevis eller ej. Ikke mellem uddannelser.
Derfor er vi nødt til at smadre uddannelsestrappen og skabe en ny fortælling. 
Jeg foreslår, at vi skaber en ny fortælling, hvor vi erstatter uddannelsestrappen med uddannelsesstier. Ligegyldigt, hvilken uddannelsessti du vælger, vil der være udsigt til et hav af muligheder både for efteruddannelse og sporskifte. Udsigt til et godt liv med kærester, ferier, sundhed og en værdig alderdom. Den eneste sti med humpler og ringe udsigt er stien som ufaglært. 
Hvis næste generation skal opleve et fuldstændigt frit uddannelsesvalg, må fortællingen om uddannelsestrappen lade livet. 
Rigtig god 1. maj! " 5211
"56" "https://www.dansketaler.dk/tale/mette-frederiksens-1-maj-tale" "Kære venner,
Det er sagt, at en intelligent person ved, hvad man skal sige. En klog person ved, om man skal sige det eller ej.
Jeg ved godt, det her er en svær dag for dansk fagbevægelse. Den bevægelse jeg selv er rundet af. Politisk. Socialt og kulturelt.
Jeg kommenterer principielt ikke på personsager i andre organisationer eller virksomheder. Men det er tydeligt, at vi som samfund fortsat har et stort arbejde foran os. Vi er ikke kommet langt nok endnu.
Og det ændrer ikke på, at jeg har en næsegrus respekt for de resultater, faglige fællesskaber har skabt igennem historien. Skridt for skridt har dansk fagbevægelse udvidet danske lønmodtageres muligheder. Sikret rettigheder. Været en grundpille i udviklingen af det moderne Danmark. Løn under barsel. Arbejdsmiljø. Vi har ikke working poor på danske arbejdspladser. Vi har ordentlige lønninger. Også for det arbejde de fleste ikke ser.
Og sammen med særligt Socialdemokratiet har fagbevægelsen været i stand til at stå i spidsen for også politiske store sociale fremskridt herhjemme.
Betydningen og opgaverne er en anden i dag.
Men der er ingen tvivl om, at vi har brug for stærke fagforeninger. Til at være tæt på medlemmerne. Forhandle solide overenskomster. Sikre virksomhedernes eksport. Til at præge samfundsudviklingen med klare værdier. Frihed. Lighed. Solidaritet. Pligt. Og ret.
Socialdemokratiet og fagbevægelsen igennem tiden har haft kammeratlige samtaler. Og det der er værre. Jeg vil ikke bruge 1. maj til at komme med historiske eksempler. I kender dem.
Blot for at sige, at jeg respekterer fagbevægelsen. Også når det handlede om store bededag. Vi var blot uenige. Betyder det så, at det skal bestemme fremtiden for vores samarbejde? Overhovedet ikke. Vi har meget, vi skal nå sammen. Rigtigt meget. Det er jeg også sikker på, at vi vil.
Ikke mindst fordi, at det denne gang ikke kom til skældsord.
Nogle husker måske, at Anker Jørgensen som statsminister blev kaldt en lille lort? Og da jeg, særligt i høje hæle, er noget højere end Anker, var jeg nervøs for, hvad jeg kunne blive kaldt. Så langt kom det dog ikke.
Gode kammerater ved: At selv efter en følelsesladet. Ophidset diskussion. Så skal man være i stand til at komme videre. Det ønsker jeg. Det har Danmark brug for.
***
For når jeg ser på, hvad vi står overfor. På den korte og lange bane. Så er vores samarbejde afgørende.
Vi har vist i Danmark, hvordan vi håndterer skiftende kriser. Hvordan vi ikke falder for lette løsninger, der sjældent løser noget som helst. Hvordan vi rykker sammen. Pandemi. Krig. Kommer videre. Fremad.
Det skal vi også nu.
Ved valget sidste år sammensatte danskerne et nyt folketing. 12 partier blev det til. Og muligheden for at danne en regering hen over midten. Det var hvad, vi Socialdemokrater gik til valg på. Ikke fordi vi ikke var stolte af den regering, vi havde. Det var vi. Og det er jeg.
Men fordi vi mente, at det var den bedste løsning for Danmark. I den situation vi står i. De udfordringer vi står overfor. Det kræver, at vi i Folketinget tager ansvar. Sætter gamle konflikter til side. Arbejder sammen. Derfor en bred regering.
Nogle havde travlt med at afskrive ideen på forhånd. Og det kunne da også næsten lyde som en vittighed. I ved i retning af:
En venstremand, en moderat og en socialdemokrat, går ind på et bar? Bartenderen ser op på de tre, og siger: ”Er det her en joke?”
Ikke mange troede, vi mente det. Men kære venner. Arne-pensionen blev kaldt et bluff- nummer. Det var det ikke. Mange har sagt, vi ikke vil komme i mål med vores klimaambitioner. Men det gør vi.
Og når vi vælger det, der sikkert er både besværligt og i hvert fald nyt – en regering henover midten. Ja, så gør vi det også.
For Danmarks skyld. Det er altid lettere ikke at tage ansvar. Ikke at turde kompromiset. Og ja. Udenfor regering kan det være lettere at melde alting meget klart og unuanceret. Men politik er jo ikke først og fremmest en popularitetskonkurrence. Politik handler om at sikre danskerne et bedre samfund.
Og det har vi tænkt os at gøre.
***

Lad mig starte med noget af det, jeg er allermest stolt af.
Beskæftigelsen i Danmark. Aldrig har så mange danskere været i arbejde. Ledigheden er rekordlav.

Efter pandemi og krig. Så har beskæftigelsen aldrig været højere, end den var for få måneder siden. Det er helt vildt.
Høj beskæftigelse betyder høj velstand. Høj velstand betyder muligheder for velfærd. Det er den tre-trinsraket, der er selve fundamentet for Danmark.
Beskæftigelse. Velstand. Velfærd.
Det har været omdrejningspunktet for socialdemokratisk politik i mere end 100 år. For vi ved godt, hvem der betaler prisen, når arbejdsløsheden bider sig fast. Når mor eller far fra den ene dag til den anden ikke længere har et job at stå op til.
Ungdomsarbejdsløshed. Langtidsledighed. To begreber som tidligere var fastgroet som problemer. I dag føles de næsten lige så langt væk som vandsenge eller ”Dus med dyrene”. De hører en anden tid til.
Det er godt. Men vi må aldrig tro, at det kommer af sig selv. At vi nu er i en naturtilstand, hvor beskæftigelsen per automatik er tårnhøj. Det kræver en aktiv økonomisk politik. Med blik for balancer. Og Socialdemokratiet i regering.
***
Og så kræver det en beskæftigelsespolitik. Et beskæftigelsessystem, der kan løfte opgaven.
Regeringen ønsker at nedlægge jobcentrene. Reformere beskæftigelsesindsatsen. Nytænke måden vi gør det på.
Hvor a-kasser og andre spiller en større rolle. Hvem kender de forsikrede ledige bedre end dem? I virkeligheden er det jo meget simpelt. Mister du arbejdet som forsikret ledig, skal du i arbejde hurtigt. Selvfølgelig.
Det må vi kunne gøre uden det bureaukrati, der gælder i dag.
Til gengæld skal vi have en arbejdspligt overfor dem, der stadig står uden for arbejdsmarkedet. Ret og pligt. Det står på vores røde faner. Og er i dag vel en af de vigtigste danske værdier. Alle der kan. De skal.
Når vi beder danskerne om at arbejde mere. Så er det selvfølgelig også nødvendigt, at især de kvinder med ikke-vestlig baggrund, der stadig ikke er i arbejde – ja, de skal også bidrage.
Og endelig skal der sikres ordentlige forhold for dem, der måtte blive ramt af alvorlig sygdom.
For nogle måneder siden sad jeg i køkkenet hos en kvinde, som har mistet sin søn til kræft. Han blev ikke ret gammel. Var kun en ung mand, da han døde. Den families oplevelser med jobcentret var smertefulde at få gengivet. Og jeg har ikke glemt dem eller familien.
Ja, jeg er optaget af, at alle arbejder og bidrager. Men jeg er lige så optaget af værdighed og ordentlighed.
En terminal kræftsyg ung mand skal selvfølgelig behandles ordentligt i jobcenteret.
Medarbejderne i jobcentrene gør et stort stykke arbejde landet over. Det er ikke dem, vi vil ændre. Det er systemet. Et system der ikke altid møder den enkelte med værdighed. Tager udgangspunkt i deres livssituation. Det vil vi ændre.
***
Et andet område hvor jeg mener, at regeringen kan sætte en ny og bedre retning for Danmark er på uddannelse.
For nylig besøgte jeg Herning. Jeg mødte Gry. 19 år. Fra No ved Ringkjøbing. Klar til at erobre verden. Og det er jeg slet ikke i tvivl om med hende. Hun er lige blevet uddannet murer. Bestået svendeprøven. Men ikke nok med det, så vandt hun DM i Skills tidligere i år. For tredje gang i træk.
Da hun vandt sidste år sagde hun: ”Jeg synes, at mit fag er det bedste. Og det er ekstremt fedt at kunne se en udvikling. Jeg synes, at det er mega fedt at have mange timer. Det føler jeg, at man bliver bedre af.”
Jeg var begejstret for at møde hende. Det bliver jeg altid, når jeg møder vores dygtige unge i hele landet. Men det giver mig et særligt håb. Når det mod på livet også stråler ud af elever på erhvervsuddannelserne.
For når vi skal være helt ærlige, har vi et efterslæb her, venner.
I virkeligheden handler det ikke om, hvad vores arbejdsmarked har brug for. Det handler det i hvert fald ikke alene om.
Det handler om værdier. Hvad det er for et samfund, vi gerne vil være. Alt for ofte bliver diskussionen for simpel. Der tales om manglende hænder. Og det er jo meget godt. Men de hænder er jo ikke meget værd, hvis ikke de hænger sammen med et godt hoved.
Vi mangler faglært arbejdskraft. Og jeg frygter, at det er den største flaskehals for den grønne omstilling. Egentlig er det mærkeligt. Vi har så stolte håndværkstraditioner som land. I for mange år har vi ikke givet det nok opmærksomhed.
Med regeringsgrundlaget har vi givet håndslag på, at det skal laves om. I denne periode. Det skal vi. Det er en bunden opgave.
Men jeg mener, der skal mere til. Jeg møder alt for mange unge, der er skoletrætte. Der mister nysgerrigheden i en skole, der er blevet meget boglig.
Det er godt, at mange unge gerne vil tage en videregående uddannelse. Det er til gengæld ikke godt, at mange unge i dag vælger gymnasiet, fordi erhvervsuddannelserne ikke har samme prestige. De samme økonomiske midler. Den samme placering i vores samfund.
Vi vil en folkeskole, hvor børnene kan få lov til at lære, som man gør i et sløjdlokale. Bedre vilkår for de unge der tager en erhvervsuddannelse. Og mesterlæren skal vi overveje at få tilbage. For mange flere. Alle lærer ikke deres fag via bogstaver og tal.
***
Hvert enkelt menneske har værdi i sig selv. Hvert menneske et potentiale. Det gælder også for den for store gruppe af unge, der hverken er i uddannelse eller arbejde. 45.000. Så mange er der.
DSU har lært mig at kalde dem potentialegruppen. Og det er rigtigt. For det er et meget rigt samfund, der har råd til at parkere så mange unge på sidelinjen. Det har vi heller ikke. Det er forkert for samfundet i almindelighed. Det er forkert for den enkelte i særdeleshed.
Det skal vi have vendt.
***

Det sidste i min tale i dag handler om tilbagetrækning.
Også her er det efter min overbevisning bedst. Mest holdbart. At vi hen over midten i dansk politik sørger for, at danskere med et hårdt og langt arbejdsliv ved, hvad de har at regne med.
Det er præcis her, der er brug for vished. For nylig så vi en anden vision. Tre af Folketingets partier gik sammen. Væk med efterløn. Væk med Arne-pension. Det er ikke min vej.
Jeg er derfor også glad for, at vi nu starter en permanent trepart. Som jeg har store forventninger til. Finder løsninger der rækker ud over næste valgperiode. Giver sikkerhed for danskerne.
Jeg vil i den forbindelse gerne takke arbejdsmarkedets parter. Arbejdsgiverne. Fagbevægelsen. For at tage godt imod den ånd, der ligger i invitationen. Det bliver ikke let. Men jeg er sikker på, at vi ved fælles hjælp vil være i stand til finde holdbare rigtige løsninger.
Og lige gyldig hvordan vi vender og drejer det. Dansk økonomi er en kæmpe succes. Men vi mangler arbejdskraft. Se på sygehusene. Lyt til det private erhvervsliv. Hør sosu’erne der mangler kollegaer. Tænk hvis vindmøllerne ikke bliver sat op, fordi der ikke er elektrikere nok.
***
Kære venner,
1. maj er en stolt tradition. Jeg har altid nydt at se tilbage på fortidens resultater. Hylde dem vi står på skuldrene af.
Men mest har jeg altid ønsket at se fremad. Bruge den energi der er på en dag som i dag. Gøre brættet op. Godt. Hvad skal vi så; en ny trepart. Bedre erhvervsuddannelser. En folkeskole også for dem der har svært ved at sidde stille. Høj beskæftigelse og lav arbejdsløshed.
I Socialdemokratiet kender vi vores ansvar. Fortsat god 1. maj." 11287
"57" "https://www.dansketaler.dk/tale/line-barfods-1-maj-tale" "Tak for invitationen
Vi står med et klart valg i dagens Danmark. Vi kan enten lade uligheden stige.
Lade grådigheden gå amok. Lade banditter i habitter gøre som det passer dem.
Vi kan se til mens energispekulanter skovler trecifrede millionbonusser til sig. Mens boligspekulanter tjener formuer på at skævvride vores by med alt for dyre og dårlige lejeboliger. Og mens flere store virksomheder i verden har en økonomi, der er større end adskillige selvstændige nationer. 
Mens det lige er kommet frem, at de 1 % rigeste i Danmark ejer 25 % af den samlede formue i landet. 
Men vi kan også beslutte at gøre noget helt andet. Vi kan stoppe den galoperende ulighed. 
Vi kan tage fat på at løse de store og alvorlige problemer vi står med. Problemer der hænger tæt sammen med uligheden. 
Regeringen – med Mette Frederiksen i spidsen, vil løse de store samfundsproblemer, ved at vende tilbage til fortiden. Til en tid hvor arbejdere blev betragtet som nogen, der skulle stå tidligt op, gå på arbejde i mange timer, gå hjem og sove og komme igen næste dag. Indtil de en dag var så nedslidte, at de ikke kunne mere.
Heldigvis siger flere og flere fra overfor den model. Arbejderbevægelsen har lige siden sin start kæmpet for kortere arbejdstid og bedre vilkår. Og fortsætter med at gøre det. Og mange i dag, især de unge, kræver at få et arbejdsliv der kan hænge sammen med familieliv og fritid. 
Et arbejdsliv, hvor man ikke bliver nedslidt, men kan se frem til at flere gode år på pension, hvor man har kræfter til at lege med sine børnebørn. 
Det er umådeligt svært at forstå, at det skulle være tvingende nødvendigt at afskaffe Store Bededag og udskyde retten til pension, når vi kan se toppen af erhvervslivet skumme fløden igen og igen og give sig selv kæmpe lønninger og bonusser. 
Mens ganske almindelige mennesker, der går på arbejde hver dag og skaber velstanden, skal betale for champagnen og privatflyene. Det er ikke bare urimeligt – det er en hån mod alle dem, der kæmper for at kunne betale de stigende udgifter til mad, varme og el. 
Vi har brug for at finde fremtidens løsninger. I Københavns Kommune arbejder vi på at kunne fastholde Store Bededag som fridag, ligesom 1. maj er en kommunal fridag. Og vi går i gang med forsøg med 4-dages arbejdsuge, som mange andre også er i gang med. 
På torsdag beslutter vi en indsats for at skabe mange flere fritidsjob, så unge kan komme ud på en arbejdsplads, se at der er langt flere muligheder end at gå i gymnasiet og på universitetet. Vi ved at det er et af de bedste redskaber til integration og til at forebygge at unge falder igennem og ikke får ungdomsuddannelse og arbejde. 
Vi har i mange år i kommunen arbejdet mod social dumping og stillet krav om ordentlige løn- og arbejdsvilkår og krav om elev- og lærepladser. 
Nu går vi skridtet videre og stiller krav om ansættelse af mennesker med handicap, så de også får en mulighed for at bidrage på arbejdsmarkedet. 
Og vi ser på hvordan vi kan få bedre seniorordninger og sikre arbejdsopgaver, man kan udføre, når det bliver sværere at klare de tunge ting. 
Manglen på arbejdskraft kan ikke løses med fortidens pisk og nedslidning af mennesker. I stedet skal vi sammen med fagbevægelsen, med skoler og uddannelser finde nye metoder, fx så man løbende kan uddanne sig og få nye kompetencer. 
Så vi kan gennemføre den grønne omstilling og fastholde og udvikle velfærden. 
Klimaforandringerne er ikke længere noget vi snakker om måske kommer, hvis ikke vi handler. Nej klimaforandringerne er her nu. Ikke bare i fjerne verdensdele, men i Europa, hvor mennesker dør i oversvømmelser og hedebølger. Også i Danmark mærker vi det ekstreme vejr. 
Det er helt afgørende at vi sætter turbo på den grønne omstilling. Men også at vi sikrer at den bliver socialt retfærdig. At de rige der tjener på den sorte industri, også kommer til at betale. At vi får omstillet til vedvarende energi, med solidariske løsninger, så ingen skal gå fra hus og hjem, fordi priserne pludseligt stiger voldsomt. 
De klimavenlige løsninger skal ikke kun være for dem med høje indkomster, det skal være det nemme og billige valg. 
Vi er i gang med at få nærgenbrugsstationer og byttebokse ud over hele byen. Flere steder sørger vi samtidig for at man kan komme og få hjælp til at reparere sit tøj, småt elektronik osv, mens man drikker kaffe og børnene leger med genbrugslegetøjet. Ingen spørger om din økonomi. Alle er velkomne. 
I løbet af få år kommer vi til at skulle bruge langt mere el end vi gør i dag. Til elbiler, opvarmning, maskiner, fly og skibe. Regeringen ønsker at det hele skal komme fra store firmaer med kæmpe havvindmølleparker og at en del af vores marker skal bruges til solcelleparker. Men de vil ikke give os lov til selv at sætte solceller op på byens tage og få billig strøm. De ønsker at el fortsat skal være en vare på markedet, hvor nogen kan tjene milliarder på at købe og sælge. Vi har brug for al den strøm vi kan producere. Og hvis borgerne og kommunerne selv producerer, så kan vi løbende tilpasse produktion og forbrug.  
Hvis vi skal lykkes med at stoppe grådigheden, den voksende ulighed og afværge de værste klimaforandringer, så er vi nødt til at handle nu. Det vil regeringen ikke. Så må vi i København gå forrest. Vise at en ny retning er mulig. 
En ny retning, hvor København skal være en grøn by, med boliger der er til at betale for dem, der arbejder i byen, og billig-billig boliger til de mest udsatte. En by hvor borgerne er med til at tage beslutningerne – også mellem valgene. En by hvor kommunernes medarbejdere skal være med til at udvikle løsningerne. 
Hvis vi skal få en ny retning for København, så har vi brug for at fagbevægelsen er med til at lægge pres på de andre partier. Selvom Enhedslisten er det største parti, så har vi trods alt ikke flertal alene. 
Arbejderbevægelsen har kæmpet i mere end 100 år for frihed, lighed og solidaritet. Vi har set, hvor store forandringer vi sammen kan skabe. 
Det er der virkelig brug for nu. 
GOD 1. MAJ" 5973
"58" "https://www.dansketaler.dk/tale/laura-rosenvinges-1-maj-tale" "Kære venner. 
Sikke en fornøjelse at kunne få lov at sige: Rigtig glædelig 1. maj. 
Selvom der ikke er nogen socialdemokrater på den store talerstol i Fælledparken, så er det dejligt at forsamles her med en masse gode partifæller. 
Jeg synes dog også godt, vi kan være ærlige. Vi hører hjemme oppe på den store talerstol, og vi skylder hinanden at kigge indad og lægge en kurs for vores parti, som gør, at vi igen kan stå deroppe sammen med vores gode allierede på tværs af arbejderbevægelsen.
Vores socialdemokratiske røde arbejderfaner skal hejses højere og blæse flottere. 
Lige nu fremstår de nemlig lidt støvede. 
Dagen, der ikke må benævnes, har lavet store kløfter mellem os og vores venner i fagbevægelsen. 
Vi har brudt med et princip, som vi ellers altid har hævdet: Ikke at blande os i overenskomstforhold. 
Nødvendigt eller ej. Så må vi anerkende det faktum, at vi har et stort arbejde foran os. 
Vi skal genvinde tilliden hos lønmodtagerne. Dem, der knokler for at holde hjulene i gang, og dem der løber stærkt i velfærden. 
En midterregering var nødvendig, ja. 
Men som socialdemokrater må vi aldrig glemme – vi er et arbejderparti.
Vi er socialdemokrater, fordi vi kæmper for dem, der arbejder for fællesskabet. Maskinmesteren og sygeplejersken. Butiksassistenten og SOSUen.  Jeg er socialdemokrat, fordi vi er det parti, der altid sætter fremskridt for lønmodtagerne først. 
For folk som min far. 

Min far. Der i over 35 år, sled sig op for en af de grupper, der er mest udsat i vores samfund. Mennesker med handicap. Som socialpædagog på et bosted gjorde han alt fra at hjælpe i bad, lave mad, yde omsorg for borgerne. 
En gruppe, som ikke altid har samme kontrol over deres kroppe og handlinger som os, og derfor husker jeg, hvordan han flere gange kom hjem. 
Træt og trist, fordi en borger havde slået ham. 
Min far er en af de sidste tjenestemænd i det her samfund, så han kunne heldigvis blive pensioneret som 65-årig. 5 år mere på arbejdsmarkedet havde nok knækket ham og frarøvet ham de gode år i livets efterår, som han nu nyder. 
Men noget bekymrer mig meget. 
De i min generation, der har taget det vigtige vælg at være en af dem, der passer på os andre. En af dem, der tager sig af os, når vi blive gamle. Når vi bliver syge.
Alle de fag, hvor skærmbriller og hævesænkebord er fremmede ord. 
Deres fremtid frygter jeg for. Regeringen har kastet deres muligheder for tidlig og værdig tilbagetrækning op i luften.  
Det kan vi ikke tillade os, hvis vi virkelig vil være et arbejderparti.
Min veninde Amalie har uddannet sig til sygeplejerske. Hun er en knald dygtig og empatiske sygeplejerske. Hun er en af de stærkeste og mest robuste personer, jeg kender. Hun har ikke engang været 5 år på arbejdsmarkedet endnu. 
Men hun har allerede nu sagt fra. Hun vil læse videre og have et job, hvor hun ikke skal være på hospitalet. Hun kan ikke forestille sig, at hun kan holde til et arbejdsliv med de vilkår, vi byder sygeplejersker i dag. Det skræmmer mig. Vi er nødt til at tage det dybt alvorligt. 
Vi skal forbedre deres arbejdsvilkår. Deres arbejdsmiljø. Deres arbejdstid. Deres løn. Og vi skal gøre det uden samtidig at skære ned på velfærden andre steder. 
Vi skal også huske de erhvervsskoler, der bløder. De har brug for ressourcer, så vi også i fremtiden har verdens bedste faglærte. Nyt udstyr på skolerne, dygtige undervisere. Mere fokus på de fag i folkeskolen, hvor man får en hammer, en symaskine eller en stegepande i hånden og skabt noget med sine hænder. 
Vi har endnu ikke givet erhvervsskolerne flere ressource i denne regeringsperiode. 
Det er på tide, at vi gør det. 
Vi skal give alle børn en god start, en god uddannelse, et godt arbejdsliv og ikke mindst en værdig tilbagetrækning. Selvom jeg tydeligt fornemmer de gode ambitioner i vores eget parti, så savner jeg at se handling. 
Lad os bruge i dag, på at huske hinanden på det. 
For venner. Socialdemokratiet er et arbejderparti. Det skal vi være, for i sidste ende er der ingen andre, som er det. 
Længe leve arbejdsbevægelsen. 
Glædelig 1. maj. " 4046
"59" "https://www.dansketaler.dk/tale/lotte-rortoft-madsens-1-maj-tale" "Jeg er meget beæret over at komme på scenen her på Rød 1. Maj efter Fastfood Workers Copenhagen. Her i weekenden har mange nok stillet spørgsmålet: Hvad i alverden er det, der sker i fagbevægelsen?
Men fagbevægelsen er jo først og fremmest, hvad der sker på arbejdspladserne, i klubberne, kammeraterne og kollegerne imellem, i den daglige brydekamp mod arbejdsgivernes konstante forsøg på at slippe lettest muligt.
Tak for Fastfood Workers Copenhagen for at minde os om, hvad fagbevægelsen skal være.
***
Jeg håber og er inderst inde overbevist om, at I, der er her på plænen, og i teltene, ser på verden, ligesom jeg gør. Vi tænker vist alle: Kender vanviddet ingen grænser? Hvor ender det hele?
Vil højrekræfterne få mere vind i sejlene?
Vil de imperialistiske krigsmagere føre verden ud i en altomfattende krig?
Skal arbejdere og fattige blive ved med at blive smidt ud fra deres hus og hjem eller være nødt til at stjæle frikadeller i supermarkedet for at overleve?
Vi ved ikke, hvor det hele ender.
Og vi spørger: Kan vi overhovedet gøre noget ved det - og hvad?
Det er det, der er på dagsordenen i dag på Arbejdernes Internationale Kampdag: Hvad kan vi gøre? Kan vi overhovedet gøre noget for at forandre den vanvittige verden, vi lever i og er en del af?
Ja, det kan vi, og det skal vi. Jeg er ikke i tvivl om, at i den tid, vi lever, vil kommunisme vise sig at være det nye sort. Anderledes tider skriger på anderledes svar. Svar, der rækker ud over det system, vi lever under.
Kommunistisk Parti rækker ud til alle aktive kræfter om, at vi i fællesskab finder de svar.
***
Vi har fået en SVM-regering. Mange er kommet med bud på, hvad den står for.
S - står helt klart for Sort i hvert fald.
V - det er lidt sværere. Visionsløst. Hmm - de har vel bare andre visioner end os. Velfærdsundergravere helt sikkert.
M - helt sikkert Mærsk-elskende. Og Militaristisk ikke mindst. Ikke Moderat i hvert fald.
Den mest velhavende ene procent af danskerne sidder på knap 25 pct. af den samlede nettoformue. Mærsk har aldrig haft et større overskud.
Energiselskaberne scorer vilde profitter.
Imens er arbejdernes realløn langt fra sikret, retten til en værdig tilbagetrækning er truet, familier lever i stress, børn og unge i mistrivsel, og de kollektive velfærdsydelser bryder sammen om ørerne på os.
Og næsten frem for alt: Den krig, der foregår i Ukraine, kaster lange skygger ind over vores liv og dagligdag. Fred er virkelig den sejr, vi har brug for.
Også her: Kommunistisk Parti rækker ud til alle aktive kræfter om, at vi i fællesskab finder de svar, der er brug for, så vi sammen kan tage kampen op.
***
“Kapitalismen er problemet - socialismen er løsningen” står der på hovedbanneret bag mig.
Kapitalismen er problemet - socialismen er løsningen? Det er nemt nok at påstå, men svært at udføre, kan man indvende. Javist.
Men ikke desto mindre er det mere rigtigt og påtrængende nødvendigt end før. Og vi har ikke er alverden af tid til at nå dérhen, hvor opgøret med kapitalen og dens profitsystem kan tages.
Som menneskehed befinder os i en situation uden fortilfælde. Vi bliver nødt til at vriste os ud af kapitalens og profittens greb og tage magten over vores egen skæbne - ellers går vi under i klimakatastrofe, sociale katastrofer og krige. Kapitalens undergang er ganske enkelt menneskehedens overlevelse.
Også her: Kommunistisk Parti rækker ud til alle aktive kræfter om, at vi i fællesskab tager kampen op.
Der er brug for menneskelighed - ikke brutalitet.
Der er brug for hjælpsomhed - ikke mig-selv-nok.
Der er brug for håb, ikke opgivenhed.
Der er brug for sammenhold - ikke splittelse.
Kommunisme er det nye sort - og kommunisme betyder fællesskab. Tænk lige over det rundt om i boderne og ved bordene på pladsen.
Tak for ordet og hav nu en rigtig god ræverød 1. maj." 3786
"60" "https://www.dansketaler.dk/tale/mads-samsings-1-maj-tale" "Kære alle sammen
”Sammenhold” står der på årets 1. maj plakat.
Om noget er der behov for sammenhold.
Sammenhold for at styrke vores arbejdsvilkår, vores velfærd og sociale sikringsordninger.
Sammenhold mod forringelser af selvsamme.
Sammenhold mod overgreb på vores aftalemodel.
Gennem et århundrede har den samlede arbejderbevægelse – dag for dag, slag for slag og ikke mindst aftale for aftale – på arbejdsmarkedet og i det politiske system – sikret velstandsstigninger og sociale forbedringer for de fleste. Vi har vores rolle og ansvar i fagbevægelsen. De politiske partier har deres.
Men både fagbevægelse og partier skal leve op til deres ansvar for, at vi sikrer fortsat fremgang for de fleste.
Og lad det være sagt med det samme.
Der var nogen, der svigtede deres ansvar, da Store Bededag blev afskaffet som helligdag og på en sådan måde, at det var et decideret overgreb på vores aftale- og arbejdsmarkedsmodel.
Det stærke sammenhold i fagbevægelsen og den brede alliance med andre var ikke nok til at forhindre dét overgreb. Men det er uden tvivl medvirkende til, at regeringen nu trækker i land i forhold til den forringelse af tilbagetrækningsordningerne, der ellers var lagt op til.
* * *
Trods regeringens overgreb på vores aftalemodel, har den endnu engang vist sig stærk og i fin stand til at levere løsninger. Selv i svære tider.
Efter uhyre vanskelige forhandlinger på et bagtæppe af høj inflation, lykkedes det forhandlerne at lande nye overenskomster på det private arbejdsmarked.
Tillad mig at fremhæve HK Handels aftale med Dansk Erhverv, hvor det lykkedes at afskaffe de urimelige nul-timer-kontrakter.
Og bredt set kvitterede medlemmerne for resultatet med stor opbakning både målt i deltagelse og i ja-procent.
Tak for det.
Forhandlingerne på det offentlige område næste år bliver ikke mindre vanskelige. Det flotte resultat på det private arbejdsmarked smitter af - men særligt nogle grupper har helt særlige forventninger.
Sammenholdet skal holde, fra forhandlerne går ind, til de går ud, for at vi får et resultat, alle grupper kan se sig selv i og sige ja til. Det starter i efteråret med en trepartsforhandling. Og der er allerede lagt knaster ind i forhold til regeringens krav og oplæg til finansiering.
* * *
Der er dog også tiltag, der styrker den danske model. Vi er blevet stillet i udsigt, at der etableres en permanent trepartsinstitution. Fradraget for fagligt kontingent øges. Muligheden for at uddanne sig ved ledighed forbedres. Det er godt.
Det er også godt, at lønmodtagerne fra i dag får forhøjede dagpenge de første 3 måneder. Det er en stærkt tiltrængt forbedring af det sociale sikkerhedsnet.
Det er derimod dybt urimeligt, at dimittenderne betaler for det i form af en lavere ydelse og en halvering af dagpengeperioden. Det er kun i regneark, at forringelserne for dimittender har en positiv beskæftigelseseffekt.
Beskæftigelsen er tårnhøj. Ledigheden lav. Økonomien stærk og holdbar.
Der er råderum til at opretholde og forbedre de sociale balancer.
Regeringen har nu sat lidt flere ord på hensigten med den permanente trepartsinstitution. I fagbevægelsen er vi altid klar til at bidrage til langtidsholdbare løsninger på samfundets store udfordring. Løsninger er kun langtidsholdbare, hvis de er socialt retfærdige.
* * *
De udfordringer, vi står overfor, kalder ikke på forringelser.
De skriger på investeringer.
Ikke mindst i uddannelse og i særlig grad i erhvervsuddannelserne, de erhvervs- og professionsrettede videregående uddannelser og i efter- og videreuddannelse.
Danmark bliver ikke dummere af, at færre får en lang videregående grunduddannelse, så længe de unge får en kompetencegivende uddannelse, der åbner døre på arbejdsmarkedet og for mere uddannelse senere i livet.
Men Danmark bliver fattigere, hvis vi ikke får flere faglærte og akademiuddannede, velfærden bliver dårligere hvis vi ikke uddanner flere på professionshøjskolerne og alle skal have mulighed for løbende at uddanne sig til nye behov og et arbejdsmarked i forandring.
* * *
Kære venner.
Vi, der har den ære at bære et tillidshverv i fagbevægelsen, har et helt særligt ansvar. Et ansvar, vi skal være os bevidst og tage på os. Det gælder også i vores relationer til andre - og i relation til det fælles.
Derfor var det også den rigtige beslutning af FH-formanden, da hun søndag morgen trak sig fra posten.
Det er en svær tid. Vi skal passe på hinanden. Passe på fællesskabet.
Der står “sammenhold” på årets 1. maj plakat. 
Sammenhold har bragt os langt, og det er sammenholdet, der skal få os videre. 
Dag for dag. Slag for slag. Aftale for aftale. 
Rigtig god 1. maj." 4600
"61" "https://www.dansketaler.dk/tale/mai-villadsens-1-maj-tale" "Kan I huske dagene op til valget sidste år? Kan I huske, hvordan socialdemokratiets top gik rundt i gaderne med stolte blikke og store bannere, der sagde: afskaf store bededag!
Kan I huske, hvordan Mette Frederiksen – utrætteligt – i alle debatter sagde, at nedslidte danskere skal knokle længere, inden de kan gå på pension? Eller at nu er det på tide, de rigeste bidrager mindre? Nu er det milliardærernes tur. Kan I huske det? Det kan jeg heller ikke. For det blev selvfølgelig aldrig sagt.
Men her står vi. Det er præcis det program, som Mette Frederiksen og resten af regeringen er i gang med at gennemføre.
Og så undrer de sig over, at der er mange, der er frustrerede. Mange, der er vrede.
Derfor vil jeg gerne sige direkte til dig, Mette Frederiksen: Det kan ikke komme bag på dig, at mange ude på arbejdspladserne, mange rundt omkring til 1. maj-fejringer vender dig ryggen i dag. For du har klart valgt side. Du har vendt ryggen til arbejderbevægelsen.
***
På fredag er det store bededag. En dag, hvor mange har tradition for at spise varme hveder, hygge sig med familien og slappe af. Men på fredag er det sidste gang store bededag er en fridag. Og det er første gang i mere end hundrede år, at en regering hæver arbejdstiden i Danmark. Et historisk tilbageskridt.
Noget af det allermest forstemmende ved debatten om store bededag er arrogancen.
Der var stemmer i debatten, der sagde, at der jo er masser af andre fridage, så hvad betyder én fra eller til? Mit gæt er, at de mennesker ikke står til ansvar for et stramt vagtskema. Måske tjener de endda så meget, at de nemt kan betale for en ekstra fridag selv.
Og da Mette Frederiksen skulle kommentere, at mange ønsker sig kortere arbejdstid, sagde hun bare: Glem det! Som må være hendes nyeste udgave af ’Lev med det’.
Jeg ved, det kommer som en overraskelse for nogle: Men det er ikke alle, der bare lige undværer lønnen for en dags arbejde. Det er ikke alle, der bare lige selv kan bestemme, at på fredag arbejder jeg hjemmefra. Der er masser af mennesker i det her land, der slider for at få pengene til at række. Som kæmper for at få tid sammen med deres familie. Mange, hvor hver eneste fridag betyder rigtig meget.
Derfor handler store bededag om meget mere end en enkelt fridag. Det handler om, hvilken retning vores samfund skal i. Det handler om en regering, der griber ind i overenskomsterne til skade for lønmodtagerne. Det handler om den hånlighed, som mennesker med almindelige livsvilkår bliver mødt med fra mennesker i toppen af samfundet.
Derfor skal vi blive ved med at sige højt og klart til regeringen: I kan ikke bare forringe vilkårene for lønmodtagere, uden at vi sætter foden ned og siger fra. I kan ikke bare sige ’glem det’ til os – vi er mange, vi står fast, og vi står sammen.
***
Regeringen har ikke bare besluttet, at almindelige mennesker skal have mindre fri. Nu skal nedslidte også tvinges til at arbejde længere.
Regeringen planlægger at skære tre år af seniorpensionen. Og de vil samtidig tage tusindvis af kroner hver måned fra nedslidte.
Det rammer blandt andet en mand fra Herning, som har skrevet til mig. Claus, hedder han. Han har været på arbejdsmarkedet i mere end fyrre, slidsomme år. Allerede da han var 17 år gammel, mistede han det ene ben i en arbejdsulykke. Og med ét ben og sin benprotese har han passet masser af job, blandt andet kørt taxa. Men nu har kroppen sagt stop. Claus har kraftig slidgigt i knæ og hofte, skæv ryg og sprungne sener i skulderen. Han kan kun lige nøjagtig klare et flexjob.
Hvis regeringen får sin vilje, skal han vente tre år mere, før han kan komme på pension. Det kalder de så Arne Plus.
Derfor står vi i Enhedslisten sammen med vores gode venner i SF. Vi går sammen ud her på 1. maj og opfordrer regeringen til at skrotte alle forringelser af seniorpensionen. Vi skal gøre det lettere – ikke sværere – for nedslidte at trække sig værdigt tilbage.
For Claus er langt fra den eneste. Der er tusindvis af håndværkere, fabriksarbejdere, sosu’er og mange andre, hvis kroppe ikke kan klare den skyhøje pensionsalder.
Hvor forestiller regeringen sig, at de mennesker skal få et arbejde? Hvordan tror man, at deres knæ, rygge og håndled har det, når de når pensionsalderen?
Vi kan gå en anden vej. Vi kan sætte andre mål for vores samfund. For eksempel at hvis du har arbejdet et langt liv, så kan du trække dig tilbage, mens du stadig selv kan lave frikadeller, gå en tur i skoven eller invitere børnebørnene ud i kolonihaven.
Og hvis kroppen efter et langt arbejdsliv siger stop, så skal du ikke mødes med mistænkeliggørelse og uendelige arbejdsprøvninger på jobcentret. Du skal mødes med et dybfølt tak for indsatsen og gode muligheder for at trække dig tilbage. Du skal kort sagt mødes med respekt.
***
Når regeringen skærer ned på vilkårene for lønmodtagerne og de fattigste, siger de, at samfundet er i krise. De siger, at alle skal bidrage. Men mener de virkelig det?
De har fjernet børnetilskuddet fra de allerfattigste familier. Men de sætter arveskatten ned for de allerrigeste familier.
De vil tvinge mennesker ramt af arbejdsløshed i såkaldte nyttejob til 50 kroner i timen. Men samtidig giver de topskattelettelser til dem, der tjener mest.
De fjerner en fridag, som betyder meget for dem, der arbejder hårdt. Men de sætter skatten ned for aktionærer og ejendomsspekulanter, så det bedre kan betale sig at eje frem for at arbejde.
Så regeringen mener det selvfølgelig ikke, når de siger, at alle skal bidrage. De har bare valgt side. De har valgt at være regering for arbejdsgiverne og for de rigeste.
Samtidig har regeringen åbenbart kun hån til overs for alle, der forsvarer lønmodtagernes rettigheder. Alle jer, der ønsker et mere solidarisk samfund.
Men tro mig, det er ikke jer, den er gal med. Det er rimeligt, at I ønsker at værne om jeres fritid og jeres frihed. Det er ikke et urimeligt krav, at nedslidte skal kunne trække sig tilbage, når de ikke kan mere.
At kæmpe for bedre livsvilkår for almindelige mennesker er hverken skørt eller underligt. Tværtimod. Det er ret og rimeligt. Det er faktisk det, politik burde handle om.
***
Den her regeringsperiode har allerede udviklet sig til en rigtig gyserfilm. Hårdt tilkæmpede rettigheder bliver slagtet. Socialdemokratiet har en eller anden Dr. Jekyll og Mr. Hyde-ting kørende. Og som et genstridigt genfærd bliver Lars Løkke ved med at vende tilbage til regeringskontorerne.
Hvis nogen af jer har set gyserfilm, så ved I, at der én klassisk fejl, som hovedpersonerne altid begår. De deler sig op! Og så er det, de bliver snuppet én efter én. Den fejl må vi ikke begå! Vi skal tværtimod stå sammen i ét og alt. Hvad end det handler om store bededag, hjælpen til de fattigste i vores samfund, bedre forhold for unge på uddannelserne eller for nedslidte.
Vi skal stå sammen om at skabe bedre vilkår for det store flertal: Mere fritid, en større andel af velstanden, gode uddannelser og ordentlige hospitaler og ældrepleje. Det er krav, som den danske arbejderbevægelse har kæmpet for, ikke bare i årtier, men i mere end hundrede år!
Det er det, vi står her i dag for at fejre.
Det er det, vi skal vi blive ved med at kæmpe for.
Rigtig god 1. maj." 7151
"62" "https://www.dansketaler.dk/tale/mette-reissmanns-1-maj-tale" "Tak for invitationen til at tale her i dag. Det har jeg glædet mig til. 
Min Far, stak til søs, da han var 16 år. Han uddannede sig gennem hele livet. Han ønskede for os børn, at vi skulle uddanne os så langt, som vores evner rakte. Han opdrog os med ret & pligt som pejlemærker for alt hvad vi foretog os. Min Far ville været blevet 92 år i lørdags. Han lærte mig fra barnsben, at hvis man har evnerne og styrken, har man også pligten til at hjælpe, de, der har brug for det. Man har pligt til at bidrage. Man har ret til at modtage, når man har brug for det.
Hans socialdemokratiske kompas blev mit. 
1. maj er arbejdernes kampdag, hvor vi sammen fejrer de sejrer, Socialdemokratiet og fagbevægelsen i fællesskab har opnået, og som minder os om vigtigheden af solidaritet, fællesskab og sammenhold. De værdier har beriget vores samfund i mere end 100 år, og det er dem, de fleste af os er vokset op med. 
Der er stadig udfordringer foran os, der skal håndteres, og derfor vælger jeg at se fremad.  I dag vil jeg tale om tre ting:
Velfærd
Ret & pligt og mangel på arbejdskraft
Og Uddannelse
Det er en forudsætning for et velfungerende velfærdssamfund og en forudsætning for sammenhængen på arbejdsmarkedet. 
I dag har vi på den ene side en venstrefløj, som har ambitioner i forhold til velfærd og klima. Men som ikke er klar til at finde pengene og gøre kagen større, hvis det gør ondt på nogen. På den anden side har vi en højrefløj, som ikke er interesseret i at investere i vores velfærdssamfund. 
Der er ikke en opposition, der virker - hverken til højre eller venstre. Og Alex Vanopslagh (LA) kan ligge nok så længe på dørmåtten foran regeringsdøren. Han kommer ikke ind! 
Socialdemokratiet er Danmarks største folkeparti. Vi tager ansvar, og vi går forrest.  Det har vi altid gjort. Vi fører en moderne arbejdskamp, hvor vi skal løse klimakrisen, sikkerhedskrisen og velfærdskrisen samtidig.  Vi har hverken råd eller tid til at vente. Det kræver valg, og det kræver prioriteringer. For man kan kun udvikle et samfund, hvis man er parat til at forandre det. Derfor er der kun én vej frem. Vi skal gennemføre reformer, som fremtidssikrer Danmark. Afskaffelsen af store bededag bliver ikke den sidste svære beslutning. Men vi kommer til at gøre det, som er bedst for Danmark og for danskerne - både nu og på den lange bane.
Det går op og ned i dansk politik. Dårlige målinger får os ikke til at ryste på hånden i forhold til nogle af de svære men nødvendige beslutninger, samfundet står overfor.
Det blev et stort Ja til forårets overenskomster. Arbejdsgiverne mener, at det er den dyreste overenskomst nogensinde. Jo, jo men husk lige – kære arbejdsgivere, at i de seneste ti år er virksomhedernes indtjeninger steget til vejrs med raketfart, mens medarbejderne har fået lønforhøjelser i skildpaddetempo. Overskuddet per ansat er steget 3,5 gange. Lønnen er derimod kun fordoblet. Så ro på, Lars Sandal. Pengene er godt givet ud.
Det vil få store konsekvenser for de lokale virksomheder, hvis de som en grådig Joakim von And lader deres pengetanke vokse, mens medarbejderne forgæves kæmper med at få enderne til at mødes. Mens fabriksarbejderen kæmper med inflationens indhug i reallønnen, kan den ene virksomhed efter den anden fejre rekordregnskaber. Eller giver deres chefer en million bonus. Energibosserne og deres sælgere har givet sig selv million bonus, mens hr og fru Danmark må flytte i campingvogn, fordi de ikke længere har råd til varmeudgiften. Det er uanstændigt, og det er forargeligt. Og vi kan ikke være det bekendt!
Inflationen har i løbet af efteråret været på sit højeste i 40 år. Det er hårdt for danskerne, når de skal købe rugbrød, kaffe, toiletpapir. Særligt for dem, der i forvejen har mindst. Den høje inflation har fået købekraften til at forsvinde mellem hænderne på mange. Jeg har mødt mange, der har mere end normalt ondt i maven over ikke at vide, hvordan de får pengene til at række. 
Vi skal hjælpe dem, som er hårdt ramt af de stigende priser, og som har brug for en økonomisk håndsrækning.
Vi har derfor samlet afsat 12,7 mia. kr. til inflationshjælp til dem, som er hårdt ramt af de stigende priser.
Velfærdssamfundet
Det knager i vores velfærdssamfund. Af flere årsager. Vi bliver flere, der bliver ældre, der er flere små børn, og der er mangel arbejdskraft og nærhed til at kunne drage omsorg og pleje for dem, der har behov for det. Vi skal bevare bedste fra den gamle model, samtidig med at der findes nye løsninger og samarbejder for at bevare og styrke det velfærdssamfund, vi alle har så stor glæde af. 
Alex Vanopslagh og de borgerlige skal ikke have patent på velfærdssamfundet. Tik-tok Alex mener, at han kan samle blå blok om et privatiseret velfærdssystem, der i øvrigt skal have mulighed for at gå konkurs. 
Det må aldrig være markedet, der regulerer velfærden i Danmark. Velfærd er noget, vi skaber sammen. Vi skal have et tættere samarbejde mellem både offentlig og private aktører og civilsamfundet. Vi skal bygge velfærdshuset forfra.  
Alle dele af det danske samfund har glæde af et velfungerende velfærdssamfund med universelle rettigheder. Vores arbejdsmarked står på skuldrene af velfærdssamfundet. Men hvis vi bare fremskriver den velfærd, der leveres i dag, ser vi ind i uoverstigelige udfordringer med finansiering, rekruttering og organisering. Der er hverken penge eller personale nok til at imødekomme de stigende krav fra danskerne. 
Vi skal gentænke velfærdssamfundet for at gøre det robust og klar til fremtidens borgeres behov og udfordringer. Vi skal forventningsafstemme med danskerne, om hvad man kan forvente. Borgeren skal frisættes, og det samme gælder den ansatte.
Danmark skal trygt igennem usikre tider. Og vi skal levere et bedre velfærdssamfund til næste generation end i dag. Det kræver reformer. 
Der skal være tillid til faglighed og dømmekraft. Slut med minut-tyranni og kontrolskemaer. Livsglæde hos de ældre er arbejdsglæde hos de ansatte. 
Det offentlige, det private og civilsamfundet er ikke hinandens modsætninger. I fremtiden er de hinandens forudsætninger, hvis vi skal nå målet, som vi alle deler - nemlig at vi i fremtiden har bedre velfærd, end vi har i dag. Det kræver nytænkning, og det kræver fælles handling. Men først og fremmest kræver det samarbejde på tværs. Vi har alle et ansvar. For målet er ikke at bevare vores samfund, som det er i dag. Målet er også at forbedre det, så næste generation får et bedre liv end os. 
Ret & Pligt
Jeg tror på og er opdraget med, at ret og pligt følges ad. 
Hvis vi skal lykkedes med at få Danmark trygt igennem usikre tider uden at efterlade regningen i børneværelset, så kræver det, at vi alle bidrager. At vi alle gør vores pligt og går på arbejde. At vi alle har ret til et arbejde, så vi kan skabe et livsgrundlag. At være i beskæftigelse skaber tryghed.
Et afgørende middel i fremtidssikringen af det danske samfund er netop at få flere mennesker i arbejde. Det skal blandt andet ske ved at få flere ikkevestlige kvinder i arbejde, opkvalificere flere ufaglærte og få alle unge i enten arbejde eller uddannelse. 
Vi skal alle arbejde mere og i længere tid, og nogen af os på en mere fleksibel facon, når vi er seniorer. Jeg tror, at mange gerne vil bevare en tilknytning til arbejdsmarkedet, også selvom de når pensionsalderen. Vi skal skabe en mere holdbar løsning på tilbagetrækningsspørgsmålet. I mange år har vilkårene for førtidig tilbagetrækning været en politisk kampplads. Det er ikke værdigt. Det er og skal være en ret, man har; at holde op, før man bliver slidt op. 
For Socialdemokratiet er det målet, der er afgørende: Vi skal øge beskæftigelsen. Vi skal sikre ordentlige tilbagetrækningsmuligheder, og vi skal derigennem fremtidssikre velfærden. Til det hører også at finde en løsning, der er bredt forankret, så danskerne ikke skal leve i den uvished, at det konstant laves om.   
Vi insisterer på ordnede vilkår på danske arbejdspladser. Man skal kunne leve ordentligt, når man har et fuldtidsjob i Danmark. Man skal ha´ en ordentlig løn. Man skal ha´ sikre og ordentlige arbejdsvilkår.  
Et moderne arbejdsmarked kalder på en moderne arbejdskamp.
Uddannelse
Uddannelser skal åbne muligheder. Ikke lukke døre. Derfor har regeringen startet en nyt sammenhængende reformspor på uddannelsesområdet. Vi vil gentænke og fremtidssikre uddannelsessystemet, så vores uddannelser gør den enkelte og vores samfund bedre forberedt på fremtiden. 
De længste uddannelser er ikke de rigtige uddannelser for alle. Det er bedre at have et stort kørekort end en lille studentereksamen, som min far, der var skolevejleder i Esbjerg sagde. 
Det elitære Danmark skal væk fra uddannelsessnobberiet. En erhvervsuddannelse skal være første valget for mange flere:

Det er lige så fint at bygge et hus, som det er at tegne det.
Det er lige så fint at stå i butikken, som det er at lede den.
Det er lige så fint at hjælpe ældre op af sengen, som det er at udvikle teknologien, der bruges til at løfte dem.
Værdien af godt håndværk må ikke gå i glemmebogen. For uden flere dygtige faglærte er det meget vanskeligt at nå målet for den grønne omstilling. Så simpelt er det.
El-lade standere skyder ikke op af jorden af sig selv. De mange nye vindmøller kræver dygtige teknikere og smede. Og når tusindvis af danskere i de kommende år skal skifte oliefyret ud med fjernvarme, så bliver der brug for endnu flere VVS’ere. Ligesom der bliver brug for flere dansk uddannet søfolk til at besejle de danske skibe.
Forstå̊ mig ret: Jeg taler ikke for et opgør med akademiske uddannelser. Det kender I mig for godt til. Universiteterne gør Danmark rigere og dygtigere. Vi har lige så hårdt brug for flere dygtige akademikere, som vi har brug for flere dygtige håndværkere.
Vi har brug for en blanding af kloge hænder og kloge hoveder. Det er ikke et enten eller. 
Målet er, at alle skal kunne drive det så̊ langt, som evnerne og viljen rækker. Om det er sønnen af en portør, der vil være professor. Eller datteren af advokat, der vil være anlægsgartner. Det er underordnet. Det afgørende er friheden til at vælge.
Det er lige så afgørende, at man gør sig umage, at man engagerer sig, og at man bliver så god, som man overhovedet kan.
Vi skal værne om kvaliteten i vores uddannelser. 
Vi skal gøre Danmark klogere; ikke dummere. 
Lighed må ikke blive til middelmådighed.
Ingen uddannelse er finere end andre.
Danmark har brug for alle. Danmark har brug for flere faglærte. Danmark har brug for livslang læring.
Fortsat God 1. maj. " 10459
"63" "https://www.dansketaler.dk/tale/pelle-dragsteds-1-maj-tale" "Gode venner – tak for invitationen!
Den seneste tid har jeg haft en sang på hovedet. Det er en gammel amerikansk arbejdersang, som Savage Rose har indspillet på dansk.  Omkvædet lyder noget i retning af - Hvis side er du på – Hvis side er du på?

Måske nogen  af jer kender den?

Jeg fik sangen på hovedet efter jeg så et indslag i TV-avisen om regeringens afskaffelse af store bededag. 
Fra chokoladefabrikken Carletti i Skødstrup i Midtjylland. 

Både direktøren for fabrikken og tillidsmanden blev spurgt, hvad de mente om, at regeringen ville snuppe en fridag fra lønmodtagerne.
 
Direktøren han var kisteglad. Det kommer jo til at øge arbejdsudbuddet, og så kan vi tjene flere penge. Sagde han.

Tillidsmanden var sjovt nok af en anden mening. ”Det er træls” sagde han (Han var jo fra Jylland) – og fortsatte: ”Det værste man kan gøre i Danmark, er at tage frihed fra danskerne.”

Uenigheden mellem de to er jo ikke spor overraskende. Eller usædvanlig. 
For direktøren og medarbejderne har jo modsatrettede interesser.

Medarbejderen vil gerne have frihed til selv at bestemme over sin egen tid. Mere tid med familien.

Direktøren vil omvendt gerne kunne bestemme over mere af medarbejderens tid.

Det handler ikke om at nogen er god eller ond. Men om interessemodsætninger.

Og I Danmark, som i andre klassesamfund, er den her type modsatrettede interesser tilstede over alt.

Mellem medarbejderen og chefen.  Mellem lejere og udlejere. Mellem lokalsamfund og virksomheder som forurener i deres nærmiljø.

Mellem de lønmodtagere der lever af at arbejde, og de arbejdsgivere, der lever af andres arbejde.

Politik handler om at vælge side

Derfor handler politik også grundlæggende om at vælge side. 
Om hvilken side man stiller sig på i de konflikter som skærer igennem samfundet, og som er med til at fordele ressourcer, muligheder, magt og frihed.  
Man hører tit politikere tale om, at de vil gøre det, som er ”Godt for Danmark.” 

Men der er sjældent et politisk indgreb, der er godt for ALLE i Danmark. 
DET der er godt for dem i toppen, er sjældent det samme som er godt for dem på bunden. Eller i midten.  
Det der er godt for Chefen er langt fra altid det samme, der er godt for medarbejderne. 

Så når politikerne taler om at gøre det, der er Godt for Danmark, skal vi derfor altid spørge os selv:

Godt for HVEM i Danmark?

HVEM er det politikken tilgodeser, og hvem er det den svigter. HVEM vinder på den, og HVEM taber?

Regeringen stiller sig på elitens side

Og vurderer vi den nye regeringens  ud fra det perspektiv, så kan vi desværre konstatere, at de ret entydigt har stillet sig på de økonomisk mest privilegerede side. 
Ikke på side med jer og de danske lønmodtagere.  
Regeringen gjorde under afskaffelsen af Store Bededag meget ud af at sige, at ALLE danskere nu skulle arbejde en dag mere. 

Men sådan er virkeligheden jo ikke. Det er jo ikke alle danskere. 

Dem, der rammes og mister en fridag, er dem der har mindst indflydelse på deres arbejdstid, eller som ikke har råd til at tilkøbe en fridag. Det er mennesker som jer og jeres kollegaer.

Dem der tjener mest, har ofte også stor indflydelse på egen arbejdstid. De kan holde de fridage de vil.  NÅR de vil. 
Seniorpension
Regeringens skadelige planer om at forringe seniorpensionen rammer præcist lige så skævt. 

For en lavtlønnet, som er nedslidt efter mange år på jobbet, der rammer det benhårdt – ja, helt ind i muskelapparatet – hvis hun skal arbejde 3 år mere før pensionen. 

Oppe i toppen er samfundet, der er forøgelsen af pensionsalderen til gengæld helt uden betydning. 

Forleden kunne man fx læse at en direktør i A.P. Møller-Mærsk nu ville gå på pension.  Som 58 årig. 

Nåja, Og direktøren fra Tryg Forsikring trak sig i januar tilbage som 51-årig. 51 årig! 

Som han sagde ved sin afskedsreception: ”Der er andet i livet end at arbejde”.  

Ja, tak! Men bør det ”andet i livet end arbejde” ikke være tilgængeligt for andre end dem med chef-lønninger? 

Selvfølgelig skal det da det! 
Mennesker som har knoklet hele deres liv og bidraget til det her samfund, har ret og krav på en god alderdom FØR nedslidningen rammer. (…)
Finanslov
Regeringens nye finanslov, er et andet eksempel på en politik, der tilgodeser de økonomisk privilegerede på bekostning af flertallet og lønmodtagerne.

Regeringen har gjort meget ud af at sige at finansloven er stram. 

Men stram overfor hvem? 

For den er jo ikke stram over for Blackstone og de andre ejendomsinvestorer, som med finansloven får en skattelettelse på 1000 millioner kroner om året. 

Den er heller ikke stram overfor de selskaber, som har spundet guld på inflationen og lige nu udbetaler eksorbitante udbytter til deres ejerkredse. Og million-bonusser til deres chefer. 
I de lag, der kan festen fortsætte.
 
Det er overfor almindelige mennesker – lavtlønnede, pensionister og studerende. Det er overfor velfærden  at finansloven er stram. Der er dér livremmen skal spændes ind.  
Velfærden i knæ
I en tid hvor velfærden er i knæ.  Hvor alle røde klokker bimler og bamler. 

Hvor vores offentligt ansatte i årevis har advaret om konsekenserne af at man blive ved med at udhule velfærden
Hvor sygeplejersker, pædagoger, jordemødre og sosuer råber på flere kollegaer og bedre arbejdsforhold 
Der vælger regeringen at bruge milliarder af kroner på skattelettelser til virksomhedsarvinger og ejendomsspekulanter. 
Det er skævt. Det er ansvarsløst.  Og det er et kæmpe svigt overfor de mennesker som mod alle odds knokler i vores fælles velfærd.  (…)
Hvis side
DER ER IKKE NOGET,  der bare er ”godt for Danmark”.  Politik handler ALTID om at vælge side. 
- Stiller man sig på side med de lejere, som bekymret ser deres husleje stige, eller på side med de ejendoms-spekulanter, der driver lejen op?
- Stiller man sig på side med medarbejderen, der vil bevare sin fridag, eller chefen, der gerne vil disponere over den. 

- Stiller man sig sammen med de sygeplejersker, pædagoger og sosuer, som med RETTE kræver en bedre løn, eller vil man hellere bruge pengene på lavere skat til dem i toppen. 
Regeringen har med få undtagelser placeret sig på den forkerte side. 

Desværre.  - Det er den dårlige nyhed    
Når vi står sammen er vi stærke

Men den gode nyhed er, at sådan BEHØVER det ikke at være. 
For VI er jo faktisk de mange. I langt de fleste konflikter har det store flertal af os, jo fælles interesser. 
I at sikre at frihed og muligheder gælder alle – og ikke kun chefen i Tryg.  
I at sikre, at den velstand vi alle sammen er med til at skabe, ikke klumper sig sammen hos nogle få. 

I at sikre en velfærd der fungerer, så vi er trygge når vi rammes af sygdom, og når vi bliver gamle. 

Vi har fælles interesser.

Det er derfor ikke nogen naturlov, at konflikter falder ud til fordel for de få oppe i toppen. 
Vi glemmer bare alt for ofte, at VI fakrisk er de mange. (…)

1. maj
Men det er jo netop de vi fejrer i dag på første maj. Vi fejrer de mange resultater som arbejderbevægelsen – har opnået. 

Når vi har stået sammen. Når vi har vidst hvad vi ville. Når vi har krævet vores ret.  
Og DET er også opgaven nu. 

- Vi skal ikke acceptere, at det gode pensionistliv kun skal være for topdirektørerne. 

Regeringen skal få FINGRENE VÆK fra seniorpensionen, og vi skal sætte en STOPPE for den stigende pensionsalder (…)

- Vi skal ikke acceptere, at inflationsbaroner tjener styrtende på at presse priserne op, mens almindelige mennesker har svært ved  at få enderne til at mødes. 

Deres super-profitter skal beskattes og betales tilbage til befolkningen. (…)
- Og vi skal ikke acceptere at vores velfærd sejler, mens der bruges milliarder på skattelettelser til ejendomsinvestorer og virksomhedsarvinger.
Det, der mangler, er nemlig ikke penge i fælleskassen.  Det er politisk vilje til at prioritere velfærd frem for skattelettelser.
 Til at sikre offentligt ansatte en rimelig løn for deres arbejde. (…)
Appel til S
- Derfor også her til sidst en appel til socialdemokratiet. :  
Hvis der stadig – inde bag det der tykke panser af taktik, spin og magt, -  gemmer sig et socialistisk hjerte. 

- Et hjerte der stadig banker for mere lighed og retfærdighed. 
- For et velfærdssamfund hvor vi passer på hinanden. 
- For er arbejdsliv der ikke er utrygt. 
- For at lønmodtagere der har knoklet et langt liv også skal have nogle gode år i alderdommen. 
Så lyt nu til hjertet, og kom hjem til den røde blok - og arbejderbevægelsen. (…)

- Så lover jeg til gengæld, at vi i Enhedslisten står parat med åbne arme. Klar til at gennemføre en politik for flertallet, for fællesskabet og for de danske lønmodtagere. 
For det er da det vi er sat i verden for, som venstrefløj, er det ikke? (…)
Uanset hvad der sker, så  lover jeg,  at Enhedslisten altid kommer til at stille sig på jeres side. Hver eneste gang og i hver eneste af de konflikter, som I kommer til at stå overfor. 
Sygeplejersker
Og særligt til jer sygeplejersker. 

Vi har stået på jeres side hele vejen i kampen for et opgør med den forældede og uretfærdige tjenestemandsreform. 

For I har ret til en løn, der svarer til den afgørende opgave i løser, og det kæmpe ansvar i tager – hver eneste dag når i går på arbejde.  

Og jeg vil gerne love jer – at vi kommer til at stå på jeres side – også i de kommende måneder og år.
Når vi sammen skal sikre, at Mette Frederiksen leverer på det løn-løfte hun gav under valgkampen.

Det får hun ikke have lov til at løbe fra! (…)
Tusind, Tak for ordet, og Rigtig god første maj. " 9437
"64" "https://www.dansketaler.dk/tale/pia-olsen-dyhrs-1-maj-tale" "Franskbrød med birkes. Sort kaffe. 
Ost og rullepølse.
Måske en Gammel Dansk.
Røde faner.
Og taler.
Sådan har vi markeret 1. maj sammen i mange, mange år.
Og da jeg i ugerne op til i dag skulle skrive den her tale, så kunne jeg mærke stemningen og se det hele for mig.
For det er jo sådan det altid er. Det er sådan vi altid gør det.
Det er der noget meget rørende ved. Det er der noget meget fint ved, synes jeg.
Og det føles trygt, netop fordi det er så velkendt.
Men i år synes jeg også der er noget andet.
Jeg har følelsen af, at vi står et sted, hvorfra vi ikke helt ved, hvad der kommer til at ske…
Hvad vej tingene vil gå…
Hvor vi bevæger os hen…
Det skal jeg vende tilbage til.
--
Først vil jeg nemlig gerne starte med at lykønske fagbevægelsen.
Hele debatten om Store Bededag har givet medlemsfremgang mange steder.
I har været gode til at mobilisere på arbejdspladserne.
Helt inde ved kerneydelsen – løn, arbejdstid og fritid – så ved danskerne godt, hvor løsningerne findes.
Og der er kommet nogle flotte resultater hjem ved overenskomstforhandlingerne.
HK har fået taget et opgør med 0-timekontrakter og forhandlet mere barsel og mere løn.
3F har sikret substantielle lønstigninger, som udligner reallønstabet, som vi oplever med inflationen.
Og som tidligere transportminister kan jeg heller ikke lade være med at notere mig, at 3F’s transportgruppe har fået imponerende lønstigninger.
Metal har fået øget fritvalgs-lønkontoen, og overarbejdsbetalingen betragteligt - og styrket barslen.
Og dette er jo bare nogle få eksempler. Listen er meget længere.
Så tillykke til alle organiserede, som bakker op om vores måde at gøre tingene på i Danmark.
Tak til tillidsmændene og til forhandlerne på alle niveauer og i alle forbund – I har gjort en kæmpe indsats og I har igen bevist både Jeres værd og betydning.
Men mest af alt har I vist, at I tager ansvar i svære tider.
Og dét med de svære tider, det bringer mig tilbage til den usikkerhed jeg nævnte før:
At vi som land og som folk står et sted, hvor vi ikke helt ved hvad vej det hele vil gå.
I den situation er det så meget desto vigtigere, at nogen tør tage ansvar.
Og det synes jeg i den grad at den danske fagbevægelse har gjort.
Det synes jeg hele Danmark skylder en stor tak for.
Men den taknemmelighed synes jeg så ikke jeg helt genfinder hos regeringen.
Nok synes Regeringen, at den er sat i Verden for at turde tage de svære og ubehagelige beslutninger…
At den tør tage ansvar, hvor andre tøver…
Det mener jeg ikke er korrekt.
Tog partierne til venstre måske ikke ansvar i sidste valgperiode?
Har vi ikke lige indgået en bred finanslov?
Har fagbevægelsen ikke lige vist den højeste grad af ansvarlighed?
Det vil jeg nok mene.
Jeg mener derimod ikke, det er ansvarligt at lave et indgreb der tilsidesætter den danske model - henover hovedet på arbejdsmarkedets parter…
Jeg mener ikke det er ansvarligt, at give landbruget særbehandling i forhold til industrien, når det gælder landbrugserhvervets klimaansvar.
Det er ikke ansvarligt at lader sådan nogle som Blackstone fortsætte med at opkøbe boliger og skrue priserne på boligmarkedet op, så almindelige mennesker ikke har råd til en bolig tæt på jobbet… 
Og jeg mener ikke… jeg mener slet ikke det er ansvarligt, at uddele 7 milliarder i skattelettelser. 
Og som set så ofte før - med mest til de i forvejen højeste indkomster.
Og…
Derfor synes jeg også vi står i en lidt paradoksal situation.
Vi er ét af Verdens rigeste samfund.
Vi har som land en bundsolid økonomi.
Beskæftigelsen er i top.
Danskernes opsparinger boomer.
Der er overholdbarhed i dansk økonomi.
Hvert år er der milliardstore overskud på statens finanser.
Hvorfor så den fortælling om, at vi står med enorme kriser, som kræver et ekstra offer af lige netop lønmodtagerne…?
Når man så samtidig deler skattelettelser ud til de mest privilegerede, og forkæler dansk landbrug, der i forvejen kun overlever, fordi vi år efter år pumper milliarder ind i støtte?
Jeg forstår det ikke…
Der er simpelthen et misforhold mellem den alvor de taler op – og de svar de så kommer med.
Når jeg siger jeg ikke forstår det – så er det ikke fordi jeg ikke forstår hvad de gør.
Jeg forstår bare ikke hvorfor de vælger at gøre det.
Selv i usikre tider – med krig i Ukraine, med en dybt, dybt bekymrende klimakrise, med alle vores udfordringer i vores velfærd…
… så har vi faktisk som land bedre muligheder end de fleste på denne klode, for at gøre det rigtige…
Hvis ikke vi – hvem så?
Jeg er med på at vi skal styrke dansk forsvar. 
Danske soldater og deres familier skal have den tryghed, at vores soldater er godt uddannet, godt udrustet og at vi gør vores ypperste for deres sikkerhed.
Jeg er med på, at vi skal styrke dansk sundhed
Vores sundhedspersonale skal have den tryghed, at de har kolleger nok, at de har indflydelse på deres arbejdsdag, at de kan hjælpe børnene, de syge og de ældre på en måde som er god, tryg og værdig for alle parter.
Og vi skal styrke trygheden
Vores venner og familie på byggepladserne, på kontorerne, på sengeafsnittet, i skolerne, skal have tryghed i hverdagen, at man ikke skal blive syg af at gå på arbejde.
At man ikke brækker ryggen eller mister en hånd på byggepladsen. 
At man ikke går ned med stress og udbrændthed. At man ikke mobbes eller holdes udenfor fællesskabet.
En undersøgelse for nylig viste, at 25 % af danskerne er bekymrede for deres jobsikkerhed.
Og det er, skal jeg skynde mig at understrege, ikke en måling, der er lavet i Venstres Folketingsgruppe.
Her tror jeg faktisk at tallet er højere…
Regeringen taler konstant om arbejdsudbud. Og når jeg hører de her typer, der påstår at de arbejder 70 timer om ugen tale om en højere pensionsalder, så tænker jeg altid ”Lad hende med en timeløn på 120 kr., tjekke om du så også laver noget fornuftigt i alle 70 timer”.
For dem… alle dem der har knoklet på arbejdsmarkedet, fra de var helt unge, med mange løft eller dårlige arbejdsstillinger - og til den lave løn - de skal ikke frygte for, at stigende pensionsalder også skal ramme dem.
Og derfor… derfor er jeg også virkelig bekymret for regeringens planer for seniorjobordningen og seniorpensionen…
Vi skal have tryghed om de sidste år man har på arbejdsmarkedet.
Vi skal have tryghed om tilbagetrækningen i Danmark.
Vi skal have tryghed om alderdommen i Danmark.
Tilbagetrækningen fra arbejdsmarkedet er jo for mange af jer, og for mennesker tæt på jer, den mulighed, den sikkerhed, den forsikring om, at der kan være et godt liv - også efter et langt og hårdt arbejdsliv.
Og jeg forstår ikke – jeg forstår ikke…  hvordan en socialdemokratisk ledet regering kan være med til at plante den tvivl, den usikkerhed…
Jeg hørte for nylig om en ung flymekaniker, der allerede i 30-årsalderen blev klar over, at kroppen ikke ville holde til et så langt arbejdsliv…
Alle de skæve stillinger og mærkelige positioner, man skal ligge og rode rundt i, inde i flyets mave.
Dén bekymring skal vi sgu’ tage alvorligt. 
Når man allerede i 30’erne bliver klar over, at dét vil man måske kun kunne holde til de næste 10 eller 15 år… 
Men helt sikkert ikke til man bliver 70. Dét skal vi tage alvorligt…
Og derfor synes jeg også at regeringen skaber en unødvendig usikkerhed og utryghed.
At der er mennesker, der allerede i deres 30’ere ved, at de ikke kan holde til deres arbejde hele livet, er tilsyneladende svært at forstå, inde bag hæve-sænkebordene.
Men det er jo ikke alle der kan få en mellemlederstilling i Dansk Industri, når alt andet glipper…
…
Vi må have en stærkere Arne-pension. 
Men dybest set er jeg helt ligeglad med hvad ordningerne hedder.
Det afgørende er selvfølgelig at vi har nogle tilbagetrækningsordninger, der imødekommer de reelle behov.
Om det så er Arne eller Arne+ eller ++ eller seniorpension, førtidspension og efterløn. 
Det skal bare ikke være en spareøvelse!
Princippet om ret og pligt kan da ikke separeres fra ret og rimeligt?
For vi lokker ikke flere til vores tekniske uddannelser…
Vi lokker ikke flere til vores velfærdsuddannelser…
Vi lokker ikke flere til vores håndværkeruddannelser…
Ved at forringe vilkårene og perspektiverne på de arbejdspladser, de unge skal uddanne sig til.
Og derfor kommer SF også til at kæmpe imod både skattelettelser til de mest privilegerede… 
… og vi kommer til at kæmpe for tryghed omkring tilbagetrækningen fra arbejdsmarkedet… 
[…]
Jeg indledte med at rose og lykønske den danske fagbevægelse for at tage ansvar og lave gode overenskomster for de kommende år.
Set i dét lys er hver eneste ostemad og Gammel Dansk på denne 1. maj helt på sin plads.
Det er værd at markere.
Men jeg synes også at den nye regering giver os anledning til at huske på, at der er en del at kæmpe videre for.
Dét arbejde fortsætter vi med i morgen. Og vi gør det sammen!
Tak fordi jeg måtte komme forbi jer i dag.
Og god 1. maj." 8786
"65" "https://www.dansketaler.dk/tale/signe-vads-1-maj-tale" "Kære venner
Jeg hedder Signe og kommer fra Extinction Rebellion – Extinction Rebellion er en decentraliseret, international og ikke-partipolitisk folkebevægelse, der bruger ikke-voldelig civil ulydighed for at presse regeringer til at handle retfærdigt på klima- og økokollapset.
For noget tid siden kom jeg i diskussion med en fra enhedslisten og arbejderbevægelsen, om XR og vores kamp for radikal handling, ved brug af civilulydighed.
samtalen skulle handle om at finde måder til at arbejde sammen, en umulighed desværre, så længe vi i extinction rebellion blokerede veje.
Det blev en hård samtale og jeg var meget påvirket af den i lang tid efter. Jeg tænker stadig over den og jeg bliver stadig ked af, at vi ikke kunne finde hinanden et sted.
Jeg er i forvejen meget ked af det, eller måske nærmere helt fortvivlet tit og ofte – for jeg ser ind i en uhyggelig fremtid.
Og det gør mig ked af at det er så svært at finde sammen.
Jeg troede at I var dem, som også kunne se at store forandringer er på vej, om vi vil det eller ej.
jeg troede I var dem som havde modet og håbet til at kæmpe for dem, som er mest udsatte i denne farlige fremtid – og dem bliver der mange af – (der er allerede mange andre steder i verden).
Jeg bliver så ked af det, over at i ikke står med os, når vi modsætter os de magtfulde strukturer, som skaber denne økosystem katastrofe.
For det er jer vi har lært fra.
Modet, solidariteten og styrken i fællesskabet.
Det er jer som har vist os hvordan vi kan kæmpe for de udsatte mod overmagten.
Det er jer der er vores eksempel.
Arbejderbevægelsen har vist at man kan vinde, for den har virkelig lykkedes at hjælpe os alle engang – så vi i dag har rettigheder og weekender.
Derfor er det også jer, der har vist os at hvis vi bliver mange nok, der går imod magtfulde strukturer, kan vi ændre fremtiden for andre.
Og i en fremtid med mangel på ressourcerne og usikkert klima, er det de udsatte, de ikke-privilegerede borgere, som det rammer først og hårdest.
Og den fremtid er sandsynlig og ikke fjern – for nogle er den her allerede.
Jeg bliver så ked af, at vi ikke er i denne kamp sammen, alle os der kan se at det kapitalistiske system er gift for planeten.
Og jeg bliver så ked af det når det lykkes medierne, lykkes industrilobbyerne og lykkes højrefløjen at få alle til at opfatte os som unge radikale, elitære ekstremister, for det er løgn!
Vi er er en broget blanding frustrerede borgere, vi unge, gamle, vi er pædagoger, tømrere, lærere, kunstnere og akademikere. Vi er helt almindelige mennesker, der ikke kan stå som passive tilskuere mens industrier og eliter ødelægger planeten. En flok som går sammen og gør det bedste vi kan.
Strategien i XR er at benytte ultra fredelige ulydighedsmetoder – for vi tror ikke på, at det parlamentariske demokrati kan løse denne situation, lad os sige det sådan, hvis det kunne, havde de gjort det.
og vi tror ikke på at det rykker nok kun at skrive kronikker, eller gå i almindelige demoer – for hvis det kunne redde os, så havde det virket da vi var 100.000 til COP 15 eller 50.000 til klimamarch.
I extinction rebellion tror vi på, at hvis vi bliver mange nok der står sammen, mange nok der føler et moralsk ansvar at nægte ”business as usual” og mange nok der sætter sig i vejen, og forstyrre.
så kan det lykkes og at stoppe vækst-vanviddet og det giftige system, så kan det lykkes at ændre vores strukturer – for det har vi lært af arbejderbevægelsen, suffragetterne og borgerrettighedsbevægelsen i USA.
Vi er ikke partipolitiske men vi tror på at vi i denne situation bliver nødsaget til at opgradere vores demokrati med borgerting (med mandat), for det har vist sig at være et utrolig effektivt system, når man skal løse svære problemer. Og de problemer vi står overfor, er helt anderledes end nogensinde før. Derfor må vi udvikle metoder der kan virke i den særlige situation.
For når ressourcerne bliver knappe, så kan man enten slås om dem eller samarbejde – en potentielt farlig situation med udsigt til en fascistoid fremtid, hvis vi ikke står sammen.
Og vi har ingen tid at spilde – for som vi alle ved så står vi i en ekstrem situation – en situation som Antionio Guterres, FNs generalsekretær beskriver som:
”Menneskeheden er på tynd is – og den smelter hurtigt”.
Han advarer om uundgåeligt klima- og økokollaps, hvis ikke alle og især de rige lande omgående starter en altomfattende omstilling.
“Menneskeheden har et valg. Samarbejd eller gå til grunde. Det er enten en klimasolidaritetspagt eller en kollektiv selvmordspagt”.
Og så opfordrede han os til at forstyrre, og siger at det ikke er aktivisterne der er de radikale, det er de regeringer som samarbejder med fossilindustrien (og i dk må det også være landbrugsindustrien)” – som alle vores politikere stadig gør!
Fra min position virker det som om at Guterres er mere radikal end enhedslisten.
Det er han fordi han ved at vi hænger i den gamle verden, i det vækst-baserede industrielle produktionssystem, som fortærer vores ressourcer og medfører tipping points og økokollapser.
Fordi han ved vi har travlt, hvis vi skal redde økosystemet.
Han ved vi ikke tid til at udskyde det længere.
Vi har ikke tid til at vente på at nogle kommer og redder os, vi er i en nødsituation og må handle i nødværge.
Det er på tide at bryde med vores magelighed for at stå sammen om en fælles fremtid, det er tid til ikke at gøre det vi plejer – for vi ved at vi står i en usædvanlig situation – så hvis vi ikke er parate til at forstyrre nu, hvornår så?
” We need disruption to end the destruction” som Antionio Guterres siger.
Jeg siger kære venner, hvor er i henne??? Kom ind i kampen!" 5616
"66" "https://www.dansketaler.dk/tale/sophie-haestorp-andersens-1-maj-tale" "Kære alle sammen
For lidt over en uge siden besøgte jeg hovedstaden Kyiv.
“Ukraines mest standhaftige by”, som den blev døbt allerede i 1930’erne. 
Ukraines hovedstad, der før Putins brutale angrebskrig, igen blomstrede som en smuk og moderne europæisk storby. Og som i 2014 var skueplads for den største prodemokratiske folkeopstand i Europa siden 1989.
Med borgere, der levede frie hverdagsliv.
Men som nu lever med daglige luftalarmer og missilangreb.
En by, der er kendt for smukke kirker, kultur og masser af grønne områder.
Men, hvor man nu ser kraner og stilladser, der er der for at genopbygge ødelagte bygninger efter missil- og droneangreb.
**
Jeg var i Kyiv for at underskrive en venskabsbyaftale med Kyivs borgmester, Vitali Klitschko, på vegne af København.
En aftale, som Kyivs borgmester, selv tog initiativ til, da han skrev til mig.
For det er i svære tider, at man har allermest brug for venner.
Og Kyiv har som alle andre byer i Ukraine brug for al den hjælp, de kan få.
For det er her, det vil blive afgjort om Europa står eller falder.
**
Klitschko er en mand, der fylder godt i landskabet. To meter høj og tidligere verdensmester i sværvægtsboksning. Klædt i militærgrønt.
Jeg spurgte ham. “Hvorfor blive venner med lige netop København?”
Meget direkte og ærligt sagde han;
“Når vi vinder krigen, så vil vi være lige som København.
En metropol med cyklisme og grøn byudvikling. Uden korruption. Med lokalt demokrati. Og med velstand.
Hjælp os med det.”
**
Det gør mig som overborgmester utrolig stolt af vores by, København.
At vi for mange er et forbillede.
Når jeg går rundt i København, så bliver jeg stolt af den by, vi sammen har udviklet og formet.
Jeg tror, vi er mange, der elsker hverdagslivet i København.
Den tætte by og de udstrakte villakvarterer. Metroen og cyklisterne. Det rige kulturliv. Åben og mangfoldig. Vores grønne parker - og havnen. Byens sjæl.
**
Det jeg siger til jer i dag er, at vi aldrig kan tage København, som vi kender hende, for givet.
Vi må ikke tage København for givet.
Jeg tager ikke København for givet.
**
For København er i konstant udvikling.
København er fremtidens by. Lige nu.
Derfor bliver vi nødt til at tage ansvar for København.
For den by, vi vil bo i. Og som vores børn, børnebørn og generationerne også skal kunne bo i.
**
Nogen partier konkurrerer om at sætte byen i stå.
Jeg insisterer på at vi skal udvikle København. Som socialdemokrater før mig har gjort i mere end 100 år.
En grøn og mangfoldig storby, hvor de mennesker, der får byen til at køre rundt, har råd til at bo i.
Og ja. Socialdemokratiet står i en ny og anden situation på Københavns Rådhus. En situation, vi ikke har været vant til. Hvor vi ikke længere er det største parti på rådhuset.
Derfor skal vi nu – måske mere end nogensinde – vise, at vi tager ansvar for Københavns udvikling. Også når det er svært. 
Jeg kan love jer for, vi er i arbejdstøjet.
Vi kæmper for Københavns børn, de ældre og de udsatte. Vi kæmper for københavnerliv. 
I dag vil jeg bruge min tale til at pege på nogle af de områder, hvor jeg mener, at vi særligt skal sætte ind de kommende år.
**
Lad mig starte med boligmarkedet.
Boligpriserne er stukket af – særligt under coronakrisen. 
Og selvom de nu ser ud til at falde lidt på grund af inflationen, så er boligprisernes udvikling de seneste 25 år en af hovedårsagerne til den stigende ulighed i København og i hele hovedstadsområdet.
Hvad er endnu værre, så sætter de høje boligpriser sig i huslejen i den stigende andel af lejeboliger, der udlejes på markedsvilkår. 
Nogen mener, at det vil markedet selv fikse. Det gør jeg bestemt ikke. 
For som overborgmester insisterer jeg på, at København skal være en by for alle.
En blandet by. Hvor man har råd til at bo uanset om man er studerende, børnefamilie eller pensionist.
Derfor bliver vi nødt til at stramme grebet om boligmarkedet og bygherrerne i København.
Så vi kan bygge boliger, der er til at betale. Og så de boliger vi allerede har i dag, ikke bliver så dyre, at vi ikke har råd til at bo i dem.
Det er en af de største udfordringer, vi som by og hovedstad står over for.
**
Da min far var ung på Vesterbro i 1950’erne, boede der mere end 750.000 mennesker i København! 
Byen var fyldt med arbejdere, som min fars forældre, der knoklede på Carlsberg.
De boede tæt. For tæt. I nedslidte bygninger. Med smalle baggårde.
København har heldigvis fået et nyt ansigt i dag.
Men vi er på vej mod de 700.000 indbyggere igen.
Faktisk forventer vi, at mere end 100.000 vil flytte til hovedstadsområdet frem mod 2050. 
Det betyder, at vi får brug yderligere 70.000 nye boliger, hvis vores københavnerbørn også i fremtiden skal kunne finde en betalbar bolig, som i dag.
Det er ikke en nem opgave. Indrømmet.
Men det er en bunden opgave for mig som overborgmester og for os som socialdemokrater. 
Vores by må ikke knække over.
Vi skal lære af fortidens fejl. Vi skal bygge klogt.
Ligesom vi altid har gjort, så tager vi ansvar for København.
**
I årtier har andelsboliger været den dominerende boligform i København.
I dag – i 2023 – står vi en anden situation.
Nu udgør private udlejningsboliger en større del af det københavnske boligmarked. Og næsten to tredjedele af alle nybyggede boliger i København.
Dyre lejeboliger med høje huslejer, som kun meget få kan betale.
Det truer sammenhængskraften. Det truer København som blandet by.
Jeg ved godt, at det ikke altid er nemt at betale en bolig, hvis man som butiksmedarbejder eller chauffør har en helt almindelig indkomst.
Og jeg er selv bekymret for, om mine børn får råd til at bo i byen.
Derfor SKAL vi bygge flere betalelige boliger i København.
Flere almene boliger. Men også flere andelsboliger og ejerboliger.
**
Det har vi brug for hjælp fra Christiansborg til.
Vi har brug for hjælp til at tage nye og mere vidtrækkende politiske værktøjer i brug, der kan forhindre, at København bliver en direktørby som London eller New York.
Derfor er vi fire partier på Rådhuset: Socialdemokratiet. SF. Det Radikale Venstre. Og Venstre.
Vi er gået sammen for at sende et opråb til Christiansborg og pege på konkrete redskaber, der kan hjælpe os med at få styr på boligmarkedet.
Vi skal kunne sætte krav om flere ejerboliger i kommunens lokalplaner. Og gøre det mindre attraktivt at bygge dyre private lejelejligheder.
Vi skal kunne tvinge byggeentreprenørerne til rent faktisk at bygge almene boliger lige så hurtigt som de bygger de private boliger.
Og så skal vi gøre det nemmere og billigere at etablere nye andelsboliger.
Jeg ved, at Pernille og regeringen er på sagen, men jeg kan ikke understrege nok, hvor travlt vi har.
Jeg kalder til boligkamp for København.
**
Når vi bygger og udvikler København – med flere boliger, med nye skoler til vores børn og med plejehjem til vores ældre – så SKAL det ske under ordentlige og fair arbejdsvilkår.
I København vil vi IKKE acceptere grov underbetaling. Ingen løn for overarbejde. Fusk med timetal.
Det accepterer vi ikke i København. Punktum.
Det er grunden til, at vi smed Intervare på porten. I ved, dem der ejer nemlig.com.
Intervare underbetalte og havde elendige arbejdsforhold for deres chauffører.
Farvel og tak. Kom kun tilbage, hvis I begynder at behandle jeres chauffører ordentligt.
København handler ikke med Nemlig.com eller Intervare indtil de får styr på deres butik.
Og de chauffører, som Intervare har snydt og bedraget. De skal selvfølgelig kompenseres.
Jeg er glad for at konstatere, at Nemlig for første gang – og langt om længe – har indgået overenskomstaftale for sine chauffører.
Med regler for timeløn og tillæg, pension, pauser og løn under sygdom.
**
Det var Københavns indsatsteam, der afslørede de dybt kritisable arbejdsforhold for chaufførerne hos Intervare.
Med uanmeldte kontrolbesøg og samtaler med de ansatte.
Det arbejde skal fortsætte.
København skal blive ved med at gå forrest i kampen for ordentlige arbejdsvilkår. 
Lad Intervare-sagen være et signal til alle leverandører og bygherrer, der laver projekter for København:
Vi holder øje med jer. I København SKAL der være fair løn og arbejdsforhold.
**
Kære venner.
Jeg startede min tale i Kyiv. Hos borgmester Klitschko.
Han mindede mig om, hvad vi skal kæmpe for i København.
Der er nok at tage fat på.
Bolig. Ulighed. Ordentlighed på arbejdsmarkedet. Klima. Vores børns trivsel.
Første maj husker os på vores socialdemokratiske værdier om lighed, frihed og fællesskab. Og om de kampe, der venter forude.
Jeg er klar til at kæmpe og tage ansvar for København.
Rigtig god kampdag." 8489
"67" "https://www.dansketaler.dk/tale/susanna-dyre-greensites-1-maj-tale" "Kære venner!
Hvor er det godt at samles her i dag på arbejdernes internationale kampdag i en tid, hvor der er så meget at kæmpe for.
Igen i år præges vores hverdag af krig og kriser. Der er de kriser, vi taler om: Krig på kontinentet, inflation, energikrise, klimakrise, ny flygtningekrise…
Og så er der krisen, der på underlig vis er kommet til at følge med: Nemlig den langsomme undergravelse af selve vores demokrati.
Midt i krisernes forhastede politiske svar forsvinder den kritiske refleksion, evnen til eftertanke og viljen til omtanke.
Politikerne vil så gerne komme med nemme svar.
I har hørt dem før: De siger, at krig i Europa skal svares igen med sammenhold i Europa.
De siger, at vores naboer i EU også kæmper med klimakrisen, så lad os løse det i EU.
De siger, at omfattende korruption i EU skal håndteres af EU-toppen.
De kommer med alle mulige variationer af: Stort problem? Lad os sende det ned til et stort system.
De hurtige svar fjerner ansvar fra dem selv og giver en slags tryghed i en usikker tid. Men trygheden er falsk.
Alt for få politikere giver sig tid til at overveje, hvordan EU rent faktisk vil løse problemerne. Eller tør at tænke tanken, at EU kan gøre problemerne værre.
Krig i Europa skal svares igen med sammenhold i Europa, siger de.
I løbet af det sidste år har vi set, hvordan det sammenhold ser ud.
EU har udviklet sig til en egentlig militærunion.
Alt det, Nej-siden advarede om under forbeholdsafstemningen sidste år er ved at blive en realitet.
EU – det såkaldte fredsprojekt – sender våben til usikre territorier uden at ane, i hvilke hænder, de falder.
EU – det såkaldte fredsprojekt – er så småt ved at udviske vetoretten, som er de små landes mulighed for medbestemmelse.
EU – det såkaldte fredsprojekt –giver omfattende støtte til våbenproducenter, som eksporterer til diktaturstater, som laver ulovlige våben og som er plaget af korruption. Nu gør de det med endnu flere danske skattekroner.
Var det det, politikerne mente med sammenhold? Tænkte de så langt?
Og hvad tænker de på, når de forsinker klimatiltag for at vente på fælles tiltag fra EU?
Klimakrisen lader ikke vente på sig.
Tror de virkelig, at et system, som er så gennemsyret af industrilobbyister som EU vil komme med tilstrækkelige svar?
Lad os lige huske, at EU definerer biobrændsel og naturgas som grønt og baserer sine klimamål på carbon capture teknologi som slet ikke findes.
Klimaet anerkender ikke landegrænser, så selvfølgelig er internationalt samarbejde nødvendigt. Men samarbejdets form er ikke ligegyldigt!
Kan det virkelig passe, at vi samarbejder om falske, grønvaskede løsninger og om at sylte reel klimahandling?
Var det det, politikerne mente med samarbejde? Tænkte de så langt?
Og hvad er det dog, de tænker på, når de siger, at EU-toppen nok skal løse korruptionsproblemer i EU-toppen?
I slutningen af sidste år blev EU-Parlamentets næstformand anholdt for at have kufferter fyldt med kontanter, som Qatar og Marokko havde bestukket hende med.
Svaret fra EU? EU-Parlamentets formand, som selv har vedtaget Parlamentets meget slappe åbenhedsregler, skal se på nye.
I år kom det frem at EU-Kommissionens departementschef fra transport havde godkendt sine egne luksusrejser til Qatar, som Qatar havde betalt for, alt imens han forhandlede en stor aftale med netop Qatar.
En transportchef der laver tvivlsomme internationale alliancer.
Svaret fra EU? Han blev fyret…som transportchef. Og har nu ansvaret for internationale partnerskaber.
Helt ærligt. Hvorfor skal vi stole på, at systemet løser sig selv, når systemet er problemet?
Ugennemtænkt tillid til fallerede systemer er gift for vores demokrati.
Modgiften er oplysning og opråb.
Det er det, vi bidrager med i Folkebevægelsen mod EU.
Her op til vores foreløbigt sidste Store Bededag oplyser vi for eksempel om, at vi så rigeligt ville have råd til at bevare Store Bededag, hvis bare vi lod være med at forhøje vores EU-kontingent, som statsministeren gjorde for nyligt helt uden demokratisk diskussion.
Det er tydeligt I vores offentlige debat om EU, at Folkebevægelsen mod EU ikke har lige så tydelig en stemme, som vi havde, da vi sad i EU-Parlamentet.
Hvis du savner en konsekvent, kvalificeret og kritisk stemme i den danske EU-debat håber jeg, at du vil gå ind på vælgererklæring.dk og give Folkebevægelsen en vælgererklæring til EU-valget.
Politikerne slipper kun afsted med ugennemtænkte løsninger, hvis de ikke mødes af folkelig modstand.
Så tænk lidt længere. Kæmp lidt mere. Det gør vi!
Rigtig god 1. maj!" 4502
"68" "https://www.dansketaler.dk/tale/formand-for-ftf-bente-sorgenfreys-1-maj-tale-2018" "Sammenhold gir styrke. Det har vi lige fået bevist efter lange og svære forhandlinger om de offentligt ansattes overenskomster de næste tre år. Sammenhold – den såkaldte muskétered -  sikrede at det blev En Løsning For Alle. 
Det er passende at begynde denne tale med en stor tak til alle jer, der bidrog henholdsvis på gaden og inde i forligsinstitutionen. 
Aftalen betyder, at alle konfliktvarsler – både strejke og lockout – er suspenderede indtil medlemmerne har stemt. Jeg er kisteglad for den enighed der er opnået om #OK18 – 
Det blev i sidste en god løsning som kom i hus med en flot slutspurt løftet af hele lønmodtagersiden. 
Jeg ved at mange lærere er skuffede over, at vi ikke nåede længere med aftale om arbejdstid, men jeg har set hvordan Anders Bondo har knoklet for at opnå resultater. 
I sidste ende er det min vurdering, at nogle ugers strejke blot ville få tømt strejkekasserne og så ville der alligevel som for fem år siden være kommet et regeringsindgreb med nogenlunde samme ordlyd. 
Det vigtige bliver nu, at bruge kommissionen aktivt og at presse endnu flere kommuner til at indgå decentrale aftaler. For der bliver brug for mange flere engagerede og glade lærere de kommende år. 
---------------
De sidste par år har vi set hvordan kommunerne underforbruger i stor stil på velfærds- og serviceudgifter af frygt for tåbelige sanktioner fra statens side. 
Det underminerer velfærden til borgerne og presser de ansatte, så der er fortsat kampe der skal kæmpes. 
Sammenholdet ved OK18 var til dels en reaktion mod bl.a. det stigende arbejdspres, ringe muligheder for at levere kvalitet til borgerne og manglende anerkendelse af de ansattes indsats. 
En farlig udvikling.
Man kan nemlig få stress af at arbejde for meget. Fordi der slet ikke er tid nok til opgaverne. 
Vores helt nye undersøgelse i FTF viser, at det kun er 56 pct. af FTF’erne der mener, at de altid eller ofte kan løse deres opgaver på et fagligt forsvarligt niveau.
Det er jo sindsygt - at kun lidt over HALVDELEN af de ansatte mener, at de
Altid eller BARE OFTE 
Kan løse opgaverne FAGLIGT forsvarligt!
Det kan simpelthen ikke være meningen!
Vi taler jo ikke om mennesker, der i tossegodhed vil give alle borgere det bedste af det bedste hele tiden. 
Nej, det er noget så vigtigt som ansvarlige medarbejdere, der ved, hvor vigtigt pædagogens arbejde er for barnet – og sygeplejerskens arbejde er for patienten. Og som ikke får lov at løse deres opgaver bare FORSVARLIGT!
Den følelse tror jeg har været afgørende for det lange sammenhold mellem de offentlige faggrupper, vi har set under den lange og konfliktfyldte overenskomstforhandling.
----------------
Ja der er grøde og kraft i udviklingen på det danske arbejdsmarked. Det tror jeg, at vi alle mærker stærkt i år, og medlemmerne er strømmet til under den lange konflikt. 
Det er utrolig positivt, og det står klart for endnu flere både unge og andre, hvor vigtigt det er vi står sammen. Ikke bare her i dag på arbejdernes internationale kampdag, men hele året.
Tanken om, at SAMMEN ER VI STÆRKEST er også det, der i år har ført til den største nyhed i dansk fagbevægelse i mange årtier. Nemlig fusionen mellem FTF med 450.000 medlemmer og LO med en million medlemmer.
Efter en meget lang og grundig forberedelse besluttede vi den 13. april at fusionere de to organisationer fra 1. januar 2019.
Det er historisk. Og jeg har kæmpet hårdt for, at det skulle lykkes. 
Det er der især tre gode grunde til:
Vi styrker fagbevægelsens POLITISKE indflydelse. 
Vi styrke fagbevægelsens FORHANDLINGSKRAFT. 
Vi FORNY FAGBEVÆGELSEN INDEFRA – 
------------------
Fagbevægelsen skal fortsat bidrage til udviklingen af det danske arbejdsmarked og det danske velfærdssamfund gennem de resultater vi har opnået.
Sammenhold og høj organisationsgrad har bidraget – men også pragmatisme frem for fanatisme – Vi må inspirere kolleger i andre lande, der ikke er nået så langt.
Vi skal ikke missionere for vores samfundsmodel til andre dele af verden, men det er de seneste år blevet tydeligt, at demokratiet er kommet under pres med autoritære og uberegnelige ledere både i Rusland og USA. 
Pludselig har vi ikke blot breaking news, men også fake news, der ser ud til at have haft betydning bl.a. for det amerikanske præsidentvalg. 
Det danske svar skal derfor ikke være besparelser på DR.
Vi har brug fakta og ikke fake news og det skal sikres gennem en god og stærk uafhængig public service. 
Så i de kommende år må vi ikke blot passe på at sikre hver enkelt faggruppes vilkår – men kæmpe helt generelt for vort demokratiske samfund. 
Vi er nået langt med at være et samfund med lille grad af korruption og stor grad af tillid til hinanden. Selv om vi har forhandlet hårdt i dagevis, har vi set de to parter gå sammen på scenen efter forhandlingerne, når resultaterne endelig var kommet i hos. 
Kommunernes forhandler sagde der, at han var stolt over at være dansker. Det synes jeg også der er grund til at være. 
Men det gælder vel at mærke den åbne definition af dansker, som ikke blot er dem, hvor slægten kan føres tilbage til Harald Blåtand. 
Mange er kommet til senere, men vil nu også bidrage til det danske samfund. Og der fik vi gennem en anden del af den danske model – treparts aftalerne – forbedret mulighed for integration, så vi heldigvis har set mange flere blive en del af det danske arbejdsmarked. 
Vi har fået skabt et godt velfærdssamfund gennem kamp, men også kompromisvilje, når en løsning var i sigte. Balancen mellem kamp og kompromis er svær, men også afgørende for den danske models fremtid og ikke mindst dens styrke.
God 1.maj!" 5579
"69" "https://www.dansketaler.dk/tale/naestformand-i-fh-bente-sorgenfreys-1-maj-tale-2019" "Kære alle sammen.
Rigtig glædelig 1. maj
Hvor er det bare dejligt at se, at I er mødt så talstærkt op.
Det er der behov for. Vi har nemlig vigtige ting på dagsordenen.
Vigtige valg, vi snart skal træffe.
Vigtige krydser, vi snart skal sætte.
For som bekendt venter både Europarlamentsvalget og folketingsvalget lige rundt om hjørnet. 
I dag fejrer vi arbejderbevægelsens sejre. Vi fejrer de kampe, som vores forældre, bedsteforældre og oldeforældre har kæmpet. De stier, de har trådt, som baner vejen for os i dag.
Og kære venner. Det er vigtigt, at vi holder fast i fortidens sejre. Det er dem, som giver os værdier og styrke.
Som giver os brændstof til nye sejre. Til at holde fanen højt, når udviklingen, går den gale vej.
Og Det gør den desværre nu!
For selv om det går godt for dansk økonomi, ja, så kan det være svært at få øje på fremgangen, når vi kigger ud over HELE det danske samfund.
Uligheden er vokset over de seneste 10 år. Mens de rigeste danskere bliver rigere,
så bliver de fattigste fattigere
Mere end 64.500 børn vokser i dag op i fattigdom. Ikke i Etiopien kære venner – men i Danmark! I velfærds Danmark, hvor vi har økonomisk fremgang. 
Det er IKKE værdigt. Det er ikke retfærdigt!
_ _ _
Vi sparer også på Danmarks fremtid. På de kræfter som i fremtiden skal sikre os vækst og fremgang.
Lige nu sparer regeringen 9 millioner kroner på uddannelse om dagen. I velfærds Danmark, hvor vi har økonomisk fremgang.
Vi lever af kloge hoveder og kloge hænder. Dem skal vi have flere af. Ikke færre.
Ikke dårligere kvalitet.
Derfor: væk med besparelserne på uddannelse!
_ _ _
Værst står det til med velfærden.
For vi bliver flere børn og flere ældre, men regeringen vil ikke afsætte flere penge.
Så velfærden kan ikke følge med.
Vi ser allerede nu eksempler på ældre, som har fået skåret deres rengøring ned til 1 gang hvert 3. uge.
Vuggestue- og børnehavebørn som ikke kan blive trøstet ordentligt, fordi der ikke er ansatte nok.
Vi ser syge ældre, som ikke kan få en plejehjemsplads.
I velfærds Danmark – mine damer og herre – der, hvor vi har økonomisk fremgang.
Det er ikke værdigt!
Det er simpelthen ikke godt nok!
Derfor har fagbevægelsen foreslået Folketinget at indgå en pagt. En velfærdspagt. Hvor politikerne rækker hånden hen over midten og bli’r enige om – at vores velfærd er for vigtig at gå på kompromis med.
Et håndslag på, at når der kommer flere ældre, flere børn – så skal pengene følge med.
Det kræver 20 mia. kr. ekstra frem mod 2025
De penge skal findes og det har vi råd til det!
Men så kan vi IKKE samtidig sænke skatten for de rigeste. Så kan vi IKKE lade de dyre drenge eller de store selskaber slippe for at betale skat. 
Vi kan nemlig IKKE bruge pengene TO gange.
Her må vi vælge. Flere skattelettelser eller flere ansatte i velfærden?
Jeg synes valget er let og det tror jeg også at I gør!
_ _
Et af de emner, som for alvor fylder på dagsordenen op til folketingsvalget er retten til en fair pensionsalder.
Det er helt nødvendigt, at vi finder en model, som sikrer, at ingen må gå direkte fra arbejdsmarkedet til sygesengen.
Alt for mange har så mange smerter, at de må tage en Panodil til morgenkaffen, blot for at komme igennem arbejdsdagen.
De er fysisk eller psykisk slidt ned.
Det er ikke værdigt.
Jeg mener, at de som er nedslidte, skal have ret til at trække sig tidligere tilbage.
Men det er ikke tilstrækkeligt. Vi er også nødt til at forebygge nedslidningen på arbejdsmarkedet og investere i et bedre arbejdsmiljø.
Både det fysiske og psykiske arbejdsmiljø er markant dårligere i dag end det var for 10 år siden.
Vi står i dag med et samfund, hvor 
alt for mange lønmodtagere er sygemeldt med stress og skader i muskler og led, 
simpelthen fordi arbejdsmiljøet på de danske arbejdspladser ikke er godt nok!
_ _ _
Besparelserne på Arbejdstilsynet - og besparelserne i SKAT - har gjort det svært at forebygge nedslidning og lettere for udenlandske plattenslagere at drive virksomhed i Danmark.
Under unfair, umenneskelige og bestemt ikke ordnede forhold.
Vi har været vidne til den groveste behandling af Filippinske lastbilschauffører.
Vi skal aldrig acceptere de tilstande.
Vi skal aldrig gå den vej. Ikke i Danmark. Ikke nogen steder i verden.
Vi skal aldrig vælge slyngelstien.
Vi skal vælge den brede danske vej med ordentlige forhold.
Social dumping truer både den danske model og sikkerheden på det danske arbejdsmarked.
Det kan vi ikke leve med.
Regeringen har valgt at spare massivt på bevillingen til opsporing af skattesnyd, socialt bedrag og økonomisk kriminalitet.
Det er jo et svimlende beløb, som er forsvundet fra fælleskassen. Et beløb som vi kunne have brugt til at investere i mennesker. I velfærd. I fællesskabet.
Vi kunne have undgået besparelser.
_ _ _
Og mine damer og herre.
Når vi taler om grænseoverskridende udfordringer
Om skattesnyd
Om social dumping
Om klima, og om arbejdsmiljø
… så er der kun en løsning: Internationalt samarbejde.
Det vidste dem, der kom før os. Derfor er denne dag jo også arbejdernes internationale kampdag. Ulighed. Plattenslagere. Udnyttelse af mennesker kender ingen grænser.
Derfor er der heller ikke nogen vej uden om EU. (Husk at stem d. 26. maj☺)
For et lille land som Danmark har store fordele af et indre marked.
Men det indre marked – den fri bevægelighed – skal ikke bare være fri.
Den skal også være fair.
Den fri bevægelighed må aldrig give løbepas for banditter i habitter.
Vi skal værne om vores danske model. Vores velfærd. Men vi skal også kæmpe for et lønmodtagernes Europa.
Det er to sider af samme sag. Det er samme kamp.
Der er desværre de seneste år kommet vind i sejlende hos den yderste højrefløj både herhjemme og i Europa. Farlige strømninger der kan underminerer fællesskaber og fælles løsninger.
Svaret er ikke at lukke os om os selv. Svaret er solidaritet og fælles progressive løsninger, hvis vi vil håndtere klima og migrations udfordringerne og skabe bedre vilkår borgere, både herhjemme og ude i verdenen.
Kære venner
Jeg tror på Danmark.
Jeg tror på det stærke danske fællesskab, hvor vi giver alle muligheder. Og hvor vi hjælper dem, der har brug for en hånd.
Det fællesskab, hvor sygeplejersken, specialarbejderen og smeden løfter sammen. Hvor den private og offentlige sektor går hånd i hånd.
Men når uligheden vokser. Når vi sparer på arbejdsmiljøet. Når mennesker nedslides. Når vi siden 2002 har sendt 52 mia. ud i skattelettelser.
Så slider det på fællesskabet. Så slider det på Danmark.
Så kære venner. Vi skal ændre kurs. Ikke mere afvikling. Det er tid til at investere i Danmark og behandle alle borgere ordentligt.
Rigtig god 1. maj." 6581
"70" "https://www.dansketaler.dk/tale/kim-kielsens-1-maj-tale" "Jeg vil gerne ønske jer alle tillykke på arbejdernes internationale kampdag.
I Siumut går vi højt op i den 1. maj, dels fordi det er arbejdernes internationale kampdag, som vi også herhjemme altid fejrer med glæden i behold sammen med arbejderne, desuden er det i dag 40 år siden, at vi i 1979 indførte Hjemmestyret. Ydermere indførte vi også i 2009 Selvstyret den 21. juni på vores nationaldag. Kære alle medborgere, tillykke på dagen som også er 40 års dagen for indførelsen af Hjemmestyret.
Der er sket meget i de forløbne 40 år og vort land er virkelig gået frem, og vi skal kun lige skue en smule tilbage, ja, så vælder det op med masser af anlæg og byggerier i de forløbne år, lige fra daginstitutioner for børn til de ældres hjem, fra folkeskoler til erhvervsuddannelser og universiteter, fra indhandlingssteder til fiskefabrikker, fra fossile brændstofbaserede elværker til vandkraftværker, fra heliporte til atlantlufthavne, fra små usle huse til kæmpe etagehuse, fra radiofoni til mobilforbindelse. Mangt og meget kan endnu nævnes, men vigtigst af alt er vort mål om at højne og konstant forbedre samfundsborgernes velfærd, for ikke at nævne de faktorer der får os til at ramme målene.
Ja, vi har på rigtig mange måder opnået en forbedret velfærd, men vi har dog meget der skal nås endnu.
Jeg mener også, at vi i disse tider hvor teknologien er i raketagtig fremskridt, at vi herhjemme følger særdeles godt med i denne udvikling, og det skal vi huske at være stolte af fordi, at vi kun er ganske få indbyggere, men alligevel på mange måder følger med på den internationale bølge.
Vi fra Siumut har allerede fortalt, hvor højt vi sætter en velfærdsmæssig udvikling, derfor vil vi fra Siumut arbejde med følgende målsætninger;
Der skal laves en skole- og uddannelsesreform
Den socialforvaltningsmæssige service skal forbedres
Den sundhedsmæssige service skal forbedres
Der skal ske en boligreform
Der skal ske reformer indenfor fiskeriet og fiskeindustrien
Siumut vil sikre fritidsfiskerne kvoter
Der skal ske en trafikreform, lufthavnene skal bygges
Arbejdsmarkedslovgivningen skal tilpasses
Der skal ske skattereformer og lavindkomstmodtagerne og mellemindkomstmodtagerne skal få glæde heraf.
Arbejdere der bliver ældre, skal have forbedret mulighederne for, at kunne blive ved at arbejde og beholde deres aldersrentepension
Siumut vil som det vigtigste fortsætte sit arbejde med, at forbedre forholdende for borgernes velfærd. Børn, børnefamlier, ældre, handicappede, syge borgere og førtidspensionister og de uddannelsessøgendes velfærd skal forbedres og fornyes, hvilket altsammen er på Siumuts politiske dagsorden i de kommende år.
Arbejdere, mange tak for jeres gode samarbejde, vi glæder os til et fortsat godt samarbejde.
Tillykke på arbejdernes internationale kampdag." 2786
"71" "https://www.dansketaler.dk/tale/kim-kielsens-1-maj-tale-2020" "I ønskes alle hjerteligt tillykke på denne arbejdernes dag i dag. I Siumut er en af vore mærkedage 1. maj, som er arbejdernes internationale kampdag. Dagen fejrer vi glade herhjemme sammen med arbejderne, ligesom dagen også er en festdag for hele befolkningen, fordi det er dagen, hvor vi indførte Hjemmestyret i Vort land.
Fiskeindustrien mangler folk der kan arbejde, derfor må arbejdsgiverne forbedre forholdende.
Aldrig har fisken som spiseret været mere attraktiv i hele verden end i dag. Dette er virkelig godt for fiskerne og vi er taknemmelige for den økonomiske medvind som det medfører. I Siumut mener vi, at tiden er inde til, at medarbejdere på fiskefabrikkerne skal til at tilbydes arbejde under bedre vilkår, end det vi ser i dag.
Vi har i de senere år hele tiden fra politisk hold haft som målsætning og arbejdet for, at forøge værdien af fisk herhjemme, alligevel hører vi oftere og oftere om mangel på arbejdskraft i fiskeindustrien.
Derfor er tiden inde til, at vi må vende kajakken og tænke nye tanker. Der er i dag mulighed for at arbejderne på fiskefabrikkerne kan få fast månedsløn, man kan begynde at benytte beviser for sine evner m.m., kort sagt går vi fra Siumut højt op i at forbedre vilkårene for arbejderne, ligesom det også er vigtigt, at ansætte hjemm[e]hørende på poster med større ansvar.
Unge der ikke har noget at lave
Der er brug for os alle i samfundet og vi har også alle en samfundspligt. Derfor henvender vi os til jer arbejdere, der utrætteligt arbejder, for at gå sammen med jer om, at de ca. 2800 unge mennesker der i dag ikke har noget arbejde og ingen uddannelse kan tage, de må ud og arbejde og være sammen med os andre, så de unge kan føle at være med til at få samfundets hjul til at dreje rund.
I dag er det jo således, at der mangler medarbejdere på fabrikkerne og vi må ud og finde dem. For det er jo nu engang sådan, at uanset om vi er uddannede eller ikke-faglærte, så er der brug for os alle herhjemme og vi har alle en samfundspligt vi skal indfri.
Aldersrenten
Det er Siumuts politik, at de ældre der har mulighed for det, fortsat kan blive ved at arbejde. Derfor har vi da også åbnet op for, at de ældre der ønsker at tjene penge ved siden af deres aldersrente, i forhold til før i tiden i dag må oppebære meget højere indkomster uden, at det går udover aldersrenten. Det er jo sådan, at vi er stolte af vore ældre borgere, der i årevis har arbejdet i samfundet og dermed opnået masser af erfaring, til enhver tid kan give denne erfaring videre til de yngre generationer.
Her på korsvejen hvor vi er på vej mod vort lands selvstændighed, så skal såvidt muligt alle de hænder, der kan arbejde, i gang, fordi vi har brug for det.
Arbejdernes mobilitet
Der er i dag ganske udmærkede muligheder for, at arbejderne kan udnytte mobiliteten og tage hen og arbejde der hvor arbejdet findes. Dog er der nogle mangler i forhold til arbejdere med børn, der kommer til at mangle gode pasningsmuligheder til deres børn, fordi denne mulighed ikke findes i dag, derfor vil jeg opfordre kommunerne til, især de steder der oplever stor ledighed, at man laver særlige pasningsordninger til børnene. Der må ikke herske tvivl om, at vore børn skal gives mulighed for at opleve en positiv og sund barndom.
Boligbyggeri
Vi har krævet, at de Boligselskaber der er selvstyreejede, skal deltage i boligbyggeriet og dermed støtte op om boligmanglen, det er da også derfor, at Boligselskaberne netop nu er i gang med at planlægge nye boliger til arbejderne. For det er nu engang sådan, at arbejderne skal kunne bo i de nye boliger, for det er en kendsgerning, at de nyere boliger udlejes til tårnhøje huslejer. Dette problem skal løses og arbejdet med at knuse problemet er gået i gang.
Velfærden
Ja, det er korrekt at vi på mange måder oplever en forbedret velfærd, men vi har masser at lave endnu.
Vi mener også, at den teknologi som på verdensplan undergår kæmpe fremskridt lige nu, den deltager vi også i herhjemme, det er noget vi bør være stolte af, vi er trods alt ikke ret mange mennesker der på mange måder trods alt følger med i den verdensomspændende udvikling.
I Siumut vil vi fortsat være med til at forbedre velfærden til gavn for os alle i samfundet, fordi vi dermed vil sikre børnenes fremtid på den bedst mulige måde, fordi det er de samme børn, der en dag som arbejdere kommer til at være med til at løfte samfundet i fremtiden.
Siumut vil fortsat arbejde for, at alle borgere herhjemme får forbedret deres velfærd. Siumut vil arbejde for, at skabe reformer for arbejderne, børnene, børnefamilierne, de ældre, de handikappede, de syge og førtidspensionisterne og de uddannelsessøgendes.
Arbejdere, tusind tak for jeres værdifulde samarbejde, vi glæder os til et fortsat godt samarbejde med jer.
Tak til jer alle, tillykke til alle med jeres dag." 4793
"72" "https://www.dansketaler.dk/tale/holger-k-nielsens-1-maj-tale-2003" "Vi holder 1. maj i et land, der er blevet krigsførende.

Regeringen ville for enhver pris med i den amerikanske krig imod Irak. En krig, der blev ført uden noget FN-mandat og ud fra den nye Bush-doktrin. Hvor USA forbeholder sig ret til at indlede et forebyggende militært angreb når som helst og hvor som helst, man finder det nødvendigt af hensyn til amerikanske interesser..

Naturligvis ville USA vinde krigen. Med USA's enorme militære overlegenhed var der ingen som helst tvivl om, at Saddam Hussein ville falde.

Men én ting ar at vinde krigen - langt vanskeligere er det at vinde freden. USA er blevet en besættelesmagt. Bush vil fastholde den politiske og økonomiske magt over Irak. Han vil fastholde magten over Iraks enorme olieressourcer og magten over den økonomiske genopbygning.

Som gribbe flyver de amerikanske selskaber over det døde bytte - parate til at slå ned, når der opstår en mulighed.

Men den irakiske befolkning ønsker ikke nogen amerikansk besættelse. Irakerne er glade for at slippe af med Saddam Hussein, men de ønsker sig ikke George Bush i stedet.

Det var en amerikansk krig og det bliver en amerikansk fred. Vi har fået en verdensorden, hvor USA har påtaget sig rollen som moralsk overdommer og verdens politimand. Men det er jo helt uholdbart, at skæbnen for resten af verden skal lægges i hænderne på en amerikansk præsident, som ikke engang havde et flertal af vælgerne bag sig ved valget. Og som ret beset kun sidder der, fordi han blev indsat af den amerikanske højesteret.

Den amerikanske verdensorden medfører en voldsom svækkelse af FN. Hvis FN vil følge den amerikanske politik, kan man bruge det. Hvis FN ikke følger USA - ja, så bliver FN's problem. Så bliver FN irrelevant. Men det går jo ikke, at man på den måde kan skalte og valte med verdenssamfundet.

Det må være en ufravigelig betingelse, at det er FN, som står for genopbygningen af Irak Vi får ikke stabilitet med en amerikansk besættelse. Det er derfor dybt kritisabelt, når et flertal i Folketinget - inclusive Socialdemokratiet - vil sende tropper til Irak uden et FN-mandat. Danmark bliver derved en del af den amerikanske besættelse.

Det er altafgørende, at der skabes en modvægt til den amerikanske politik. Kan man forestille sig, at den danske regering formulerer et modspil til USA?

Nej, vi har en borgerlig regering, som lægger sig i støvet for den amerikanske politik. Vi har en statsminister, som agerer nyttig idiot for den amerikanske højrefløj, når som helst der er en lejlighed til det. Denne følgagtighed er en skændsel.

Men så må venstrefløjen påtage sig opgaven. Og vi kommer ikke udenom at satse på et europæisk svar på den amerikanske dominans. Under Irak-krisen var der i en række europæiske lande en vilje til at sætte sig op imod den amerikanske politik. Stadig flere i Europa kan se, at en selvstændiggørelse i forhold til USA er en nødvendighed, hvis vi skal have en verdensorden, der bygger på lov og ret.

Det betyder en styrkelse af EU's fælles udenrigspolitik. Der skal være større handlekraft, men det skal samtidig have et politisk indhold, der står for noget andet end den amerikanske politik.

EU skal ikke være nogen militær supermagt, men skal spille en større global rolle i formuleringen af en ny sikkerhedspolitik. En sikkerhedspolitik, der satser på global retfærdighed, forebyggelse af konflikter, økonomisk udvikling og ikke mindst et internationalt retssystem baseret på FN.

En sådan international og europæisk dagsorden skal være venstrefløjens dagsorden - og ikke mindst her i dag, d. 1. maj - arbejderbevægelsens internationale kampdag - må den formuleres med styrke.

1. maj er solidaritetens dag. Det er den dag hvor vi på venstrefløjen udtrykker de visioner, vi har for fremtiden.

Vi står for fællesskabet. Vi vil et samfund, hvor vi forpligter os i forhold til hinanden. Et samfund, hvor der er plads og livskraft for alle. Hvor der bliver taget hånd om de svageste. Et samfund med større lighed. Et samfund, hvor frihed og selvudfoldelse ikke er forbeholdt de få, men et gode for os alle. Det er et samfund, hvor vi i fællesskab tager naturen og miljøet alvorligt. Og hvor vi målbevidst engagerer os i internationale fællesskaber.

Den borgerlige regering står for det modsatte. Den står for egoismen og selvtilstrækkeligheden. Den vil et samfund, hvor hensynet til penge er vigtigere end hensynet til mennesker. Den vil privatiseringer. Den vil ødelægge årtiers miljøpolitik.

Vi står midt i en kamp om fremtidens samfund. Det er en ideologisk kamp. En kulturkamp, om man vil. Men det er også en benhård social og økonomisk kamp om solidariteten og velfærdssamfundets fremtid.

Den kamp skal vi gå ind i Ikke ved at give efter og bøje af for den borgerlige dagsorden. Men ved at give modspil og alternativer til de borgerlige.

Regeringen har skattestoppet som en mærkesag, men den vil ikke selv tage ansvaret for de forringelser, det medfører. Vi oplever derfor massive nedskæringer i kommuner og amter. Kommuner og amter skal gøre det beskidte arbejde for regeringen.

Men det får altså voldsomme konsekvenser, hvad både kommunalpolitikere og borgere kan skrive under på. Det rammer børnene, det rammer folkeskolen og det rammer ikke mindst det sociale område.

Udsatte børn mærker endnu engang, at samfundet ikke vil tage vare om dem. Der er ikke ressourcer til den fornyelse af folkeskolen, som er så nødvendig. Handicappede skal flyttes tilbage til de kæmpestore institutioner, som man forlod for år tilbage og som burde være en saga blott. Fordi amterne af regeringen er tvunget til at finder besparelser. Det kan vi bare ikke være bekendt.

Hvis der ikke kommer bedre økonomiske rammer, vil jeg opfordre kommuner og amter til at sige nej til en ny kommuneaftale med regeringen, når den skal forhandles i juni måned. Hvis regeringen vil lave nedskæringer, må den selv tage ansvaret for dem.

Et velfærdssamfund er kendetegnet ved, hvordan vi behandler de svageste. Vi lever i et rigt samfund. Et samfund med konstant økonomisk vækst. Men vi lever også i et udstødningssamfund. Et samfund, hvor over en halv million mennesker permanent er stødt udenfor arbejdsmarkedet. Er stødt udenfor det fællesskab, der i vort samfund i høj grad er defineret ud fra tilknytningen til arbejdsmarkedet.

Den klassekamp, der var grundlaget for 1. maj for hundrede år siden har skiftet karakter. Men der er fortsat brug for en social kamp, som tager ofrene for udstødningssamfundet alvorligt. Hvor vi siger til hinanden: det her kan vi ikke acceptere. Vi vil et samfund, hvor der er plads til alle. Ikke bare i skåltalerne, men også i praksis.

Det forudsætter naturligvis, at vi gør op med den liberalistiske markedsøkonomi, som skaber udstødningen. Og skaber et arbejdsmarked, hvor der er plads til alle.

For et halvt års tid siden proklamerede Anders Fogh, at regeringen ville gøre op med den sociale arv. Det var noget af det mere fornuftige, han har sagt. Siden har vi ikke hørt noget.

Men lad os så tage ham på ordet og sige: Statsminister, hvis du mener det alvorligt, at vi skal gøre op med den sociale arv, så er det nødvendigt at du inddrager arbejderbevægelsen og venstrefløjen i det arbejde. For der er jo fortsat problemer

Den sociale arvelov eksisterer altså fortsat. Her er det altså ikke nok med penge fra den såkaldte satspulje. Der skal gøres en målrettet indsats gennem uddannelserne. Vi kan ikke i længden leve med en folkeskole, der er nedslidt. Vi skal skabe anstændige opvækstvilkår for alle børn. Vi skal forebygge kriminaliteten langt mere målrettet. Vi skal skabe bedre faglige uddannelser og gøre praktiske færdigheder til en langt mere integreret del af uddannelserne. Vi skal skabe et arbejdsmarked for alle.

For nylig kunne vi se i fjernsynet, at statsministeren har et ego, der er på størrelse med Empire State Building. Vi kunne se, at de konservative bliver brugt som dørmåtte og må leve med konstante ydmygelser regeringspartneren.

Dramaerne i regeringen minder efterhånden om de ægteskabelige problemer i en Ingmar Bergman-film

Det kærestedrama skal vi ikke blande os i. Vi må nøjes med et fromt håb om, at de på et tidspunkt kommer ud af pubertetsproblemerne, og begynder at forholde sig til det, der optager mennesker i det her land. F.eks. at arbejdsløsheden er begyndt at stige markant igen.

Indtil videre vil regeringen ikke gøre noget. Den har nok i egne problemer. Og Dansk Folkeparti stiller sig tilfreds, hvis et par irakere mere sendes ud af landet - og agerer ellers stemmekvæg for alle regeringens forringelser.

Men så må vi tage fat. En aktiv bekæmpelse af arbejdsløshed og sociale uligheder har altid været og skal fortsat være et adelsmærke for venstrefløjen i dansk politik.

Regeringen må trækkes til truget og vi må gennem en sådan aktiv indsats skabe grundlag for nyt flertal i dansk politik. For et systemskifte.

Heri ligger det virkelige perspektiv for denne dag.." 8881
"73" "https://www.dansketaler.dk/tale/holger-k-nielsens-1-maj-tale-2002" "Højrefløjen marcherer. Det gør den i Frankrig. Det gør den i Østrig, i Portugal, i Italien, i Holland, og det gør den også her i Danmark. Store dele af Europa er blevet inficeret af en fremmedfjendsk og gennemført utiltalende højrebølge. Men budskabet her 1. maj må være: denne højrebølge må bekæmpes. Det må den i hele Europa. Det må den i Danmark.

Med støtte fra den yderste højrefløj har Anders Fogh dannet den mest yderliggående og reaktionære regering siden 1929. Mottoet op til folketingsvalget var \"tid til forandring\", men den forandring, vi har set, er udtryk for det stik modsatte end det, vi står for.

Fagbevægelsen skal knægtes. Miljøet bliver bombet mange år tilbage. Kulturpolitikken bliver massakreret. Uddannelserne skæres ned. De fattigste i u-landene skal bøde for regeringens skattelettelser til erhvervslivet. De etniske minoriteter er gjort til syndebukke i regeringens knæfald for den yderste højrefløj.

Regeringens politik er kortsigtet, indadvendt, populistisk og ungdomsfjendsk.

Anders Fogh har indledt en liberalistisk revolution. Men nogle af konsekvenserne kender vi fra Farum. Det er rent hykleri, når Venstres ledelse lægger luft til Brixtofte, for Venstre har hele tiden bakket op om Farum-modellen. Farum har været selveste mønsterkommunen for Venstre. Et laboratorium for Venstres kommunalpolitik, som Lars Løkke har udtrykt det. Et laboratorium - ja, men hvilket laboratorium!

Det er jo artige sager, der indtil nu er kommet frem fra dette Venstre-laboratorium: rødvinsfråds, sammenblanding af private og offentlige interesser, brug af returkommission, ulovlige økonomiske dispositioner, brug af spekulation og skattefiduser, kammerateri og et kommunalt demokrati, der reelt er sat ud af kraft.

Det er ikke nogen tilfældighed, at Brixtofte er Venstre-mand. Lige så lidt, som det var en tilfældighed, at Anders Fogh gav frit løb for selskabstømmerne, da han var skatteminister. Venstre vil fortsat minimalstaten. Skattekontrollen skal svækkes. Den offentlige regulering skal svækkes. Politik skal reduceres til at give frie rammer til enhver form for aktivitet, hvis det ellers kan løbe rundt økonomisk - og så er det helt ligegyldigt, at fidusmagerne kan boltre sig.

Men vi på venstrefløjen skal have modet til at gå imod populismen. Vi skal stå op imod alt det kortsigtede. Vi vil fremtiden.

Det er muligt, at regeringen kan score nogle kortsigtede økonomiske gevinster ved at bygge luksusvillaer i skovene, ved at massakrere planlovgivningen og i det hele taget rulle miljøet mange år tilbage. Men vi skal også tænke på fremtiden. Vi kan ikke have et samfund, hvor naturen er plastret til med beton, hvor drikkevandet forurenes, hvor vi får allergi af de mange kemiske stoffer, hvor byerne er blevet et trafikhelvede, hvor de naturlige ressourcer udtømmes, hvor klimaet ændrer sig på en helt uoverskuelig måde.

Det er muligt, at regeringen kan score nogle kortsigtede økonomiske gevinster ved at skære ned på uddannelserne. Men vi skal også tænke på fremtiden. Vi kan ikke have et samfund, hvor uddannelserne - Danmarks råstof - er slidt ned til sokkeholderne, hvor grundlaget for Danmarks fremtid er misligeholdt.

Det er muligt, at regeringen kan score nogle kortsigtede økonomiske gevinster ved at skære ned på kulturområdet. Men vi skal også tænke på fremtiden. Vi kan ikke have et samfund, hvor dansk kultur er reduceret til en sekvens i et amerikansk talk-show. Det er et fattigt samfund, hvor kulturen reduceres til et valg mellem 50 TV-programmer samtidig med, at den levende kultur udsultes. Det er opmuntrende, at kunstnere og kulturfolk virkelig er blevet mobiliseret til en kamp mod regeringens kulturfjendske politik.

Det er muligt, at regeringen kan score nogle kortsigtede økonomiske gevinster ved at skære ned på u-landsbistanden. Men vi skal også tænke på fremtiden. Vi skal ikke have et samfund, hvor de globale uligheder bliver stadig større, hvor milliarder af mennesker ikke har nogen fremtidsmuligheder, og hvor disse uligheder skaber mere terrorisme.

Venstrefløjen og arbejderbevægelsen skal markere en klar opposition til regeringen. Jeg vil kraftigt advare imod, at der laves forlig om finansloven til efteråret. Og vi skal ikke legitimere regeringens fremmedfjendske grundlag ved at lave forlig om udlændingepolitikken. Denne regering skal væk - jo før, jo bedre.

Men vi skal så også formulere et klart alternativ til denne regering. Et alternativ fra venstre, som tager fat på fremtidens problemer samtidig med, at det holder fast i det, der altid har været grundlaget for 1. maj, nemlig frihed, lighed, fællesskab og solidaritet.

Nogle hævder, at klassekampen er død. Vel er den ej - men den ændrer sig og antager nye former.

Moderne klassekamp er bl.a. et spørgsmål om lighed i uddannelserne og magten over uddannelserne. For der er fortsat mange, som ikke har nogen uddannelse. Der er fortsat store skævheder i uddannelserne. En tredjedel af dem, der er på arbejdsmarkedet har kun gået i folkeskolen. Børn af forældre med en videregående uddannelse har 12 gange større chancer for selv at få en videregående uddannelse end børn af ufaglærte forældre.

Når direktørerne skal på lederkurser, der koster mange tusinde kroner, er der ingen smalle steder. Når det drejer sig om folkene på gulvet, stiller sagen sig anderledes. Kun hver tredje blandt de beskæftigede med kort uddannelse har fået en efteruddannelse. 45% af de danske virksomheder bruger årligt mindre end 800 kr. på uddannelse pr. medarbejder.

Hvis Danmark skal klare sig i fremtiden, må vi bruge alle de ressourcer, vi overhovedet har. Og det gælder ikke mindst det råstof, der ligger i vores viden og kvalifikationer.

Der skal simpelthen laves en ambitiøs plan for efter- og videreuddannelser i det her land. Alle virksomheder skal gennem lovgivningen tvinges til at overføre en del af deres overskud til uddannelsesfonde, som de ansatte selv skal kunne disponere over. Det er magten over uddannelserne, det her drejer sig om. Det er fornyelsen af hele det danske samfund.

Men det drejer sig også om de ressourcer, der ligger i de ældre på arbejdsmarkedet.

I TV-debatten op til folketingsvalget gav Anders Fogh tilsagn om, at han var positiv over for en handleplan omkring de ældre på arbejdsmarkedet - det \"grå guld\" - herunder, at efterlønnere skulle kunne tjene op til 40.000 kr. uden at blive trukket i deres efterløn.

Efter valget har piben fået en anden lyd. Regeringen vil ikke støtte noget forslag, regeringen vil ikke lave nogen handleplan for \"det grå guld\". Tværtimod har regeringen helt målbevidst gjort, hvad den kunne for at genere de ældre på arbejdsmarkedet. Den har afskaffet ordningen med servicejobs. Den store fyringsrunde i staten har især kostet ældre medarbejdere jobbet. Det var rent valgflæsk fra Anders Foghs side.

For at sige det rent ud: der er tale om en ren skandale fra Anders Foghs side. Der er tale om et klart løftebrud. Vi må så håbe på, at vælgerne vil huske det næste gang, der er valg. Og jeg kan forsikre, at vi vil lancere en handleplan for de ældre på arbejdsmarkedet.

1.  maj er den internationale kampdag.

Det internationale har altid spillet en vigtig rolle for vort parti. Derfor går vore tanker i denne tid også til palæstinensernes kamp for friheden og for den stat, de som andre folk har krav på.

Den israelske regering forsvarer den nuværende militære offensiv med, at den skal bekæmpe terrorismen. Men virkningen er jo åbenlyst den modsatte. De israelske tanks og den militære brutalitet skaber terrorister, ikke det modsatte.

Vi tager afstand fra enhver form for overgreb på uskyldige civile. Vi tager afstand fra terrorismen i alle dens former. Og vi tager derfor også afstand fra de selvmordsbombefolk, der fører krig ved at dræbe uskyldige civile israelere.

Men vi er nødt til at sige, at kun en levedygtig palæstinensisk stat kan skabe en politisk løsning på konflikten.

Hører man på den danske regering, skulle man tro, at der var tale om en konflikt mellem to ligeværdige parter. Men det er ikke tilfældet. Israel er besættelsesmagten. Israel er én af verdens stærkeste militærmagter. Palæstinenserne er de undertrykte. Økonomisk, socialt og politisk. De har sat sig op imod besættelsesmagten. De ønsker deres eget land. Som alle andre ønsker de en værdig fremtid.

Det Israel, der blev skabt på baggrund af Holocaust og jødernes forfærdelige lidelser, fører nu en krig og en besættelsespolitik med forfærdelige lidelser for palæstinenserne.

Den internationale passivitet i denne konflikt er en skændsel. Humanisme og hensyn til menneskerettigheder skulle være ledetråden i den nye internationale orden. Men når det drejer sig om Israel, gælder helt andre standarder.

Ikke engang en økonomisk boykot kan EU tage sig sammen til. Israel ovetræder konsekvent de politiske bestemmelser i associeringsaftalen med EU. Sharon direkte ydmyger EU's forhandlere. Anført af den danske regering er svaret total passivitet.

FN har besluttet at undersøge massakren i Jenin, men Israel har nægtet at bidrage til, at undersøgelsen bliver til noget. Mon ikke de fleste af os har en klar forestilling om, hvorfor og hvad det drejer sig om. Men det er både skuffende og totalt uacceptabelt, at FN tilsyneladende uden videre accepterer Israels sabotage.

Hvis Israel ikke vil følge spillereglerne i verdenssamfundet, må landet isoleres. Som Sydafrika blev det i sin tid. Med en verdensomspændende økonomisk, politisk og kulturel boykot. Vi skal ikke købe israelske varer. Israel skal isoleres. Vi skal støtte PLO og palæstinensernes kamp." 9532
"74" "https://www.dansketaler.dk/tale/mogens-lykketofts-1-maj-tale-2004" "Vi glæder os over, at der netop i dag er 10 nye lande, der kommer med i EU.  Vi ønsker dem velkommen.  Det er den bedste investering i fremtid, stabilitet og velstand i vores verdensdel, vi overhovedet kan foretage.
Vi håber, at Danmark snart kan deltage uden forbehold til det europæiske samarbejde. Dét vil give os mest indflydelse på vores egen fremtid.
Vi ønsker et EU, der kan optræde enigt på verdensscenen og kæmpe for en international retsorden, der forpligter alle FN’s medlemslande.
Vi var imod Danmarks deltagelse i krigen i Irak i fjor.  Det var vi bl.a. fordi Danmark var med til splitte EU og FN.
Vi ønskede naturligvis lige så lidt som alle andre, at Saddam Husseins grusomme styre fortsatte. Og vi var villige til at støtte magtanvendelse, hvis det var den eneste mulige metode til at fjerne en trussel fra irakiske masseødelæggelsesvåben.
Men vi mente ligesom et flertal af FN’s medlemslande og i FN’s sikkerhedsråd, at tidspunktet og grundlaget for krig var forkert,  fordi FN’s egne våbeninspektører sagde, at problemet kunne opklares og løses uden krig.
Vi advarede mod de følelser krigen kunne udløse, sålænge Vesten med USA i spidsen ikke forud havde vist sin velvilje i den arabiske verden ved at tvinge Sharons regering i Israel til at acceptere oprettelsen af en levedygtig palæstinensisk stat.  Vi frygtede med rette, at der ikke var nogen plan for at vinde freden i Irak.
Desværre har vores kritiske holdning vist sig alt for velbegrundet:
Vi ved nu, at der ikke var masseødelæggelsesvåben i Irak. Der var ikke en plan for at vinde freden. Irak hærges af  terror og krigstilstand. Og Palæstina-konflikten er i mellemtiden skærpet, fordi Bush har accepteret, at Israel kan indlemme bosættelser på den besatte vestbred.
Der er brug for en ny og anderledes global strategi, hvis ulighed og kaos skal mindskes og kampen mod terrorisme føres igennem til sejr.  En strategi, der bygger på forståelse for de grundlæggende konflikter og modsætninger i denne verden.
Jeg har mødt senator John Kerry et par gange.  Jeg tror, at han – hvis han bliver præsident –  vil gennemføre et sådant skift i strategi. Jeg tror, at han vil udøve USA's enorme magt med omtanke og  i samarbejde med Europa.  Og det er præcis hvad denne verden har brug for.
*
Vi socialdemokrater samles denne 1. maj med  tro på fremtiden  - med ny styrke og stærkere sammenhold.
Vi kender vore rødder og vi ved, hvor vi er på vej hen.
Det var Socialdemokraterne , der byggede velfærdssamfundet.  Det skete i kamp mod borgerlige partier, der – dengang som nu – ønskede, at der skulle være større skel mellem folk.
De, der havde glemt det, fik det  repeteret i ’Krøniken’ på TV.
Men vi vil ikke hvile på laurbærrene fra fortidens sejre.
Vort mål er hurtigst muligt at skaffe Danmark en ny regering. Vi vil udvikle det danske velfærdssamfund, så det kan klare sig godt i det 21. århundrede.  Vi vil igen bringe Danmark frem som foregangsland hvad angår international solidaritet.
Jeg ved, at der er god grobund for et skifte.
Rigtig mange er trætte af  alt dét spin og dobbeltspil,  som gennemsyrer dansk politik under Anders Fogh Rasmussen.
Trætte af den ensidige blokpolitik med Pia Kjærsgaard.
Trætte af den logrende opbakning til præsident Bush.
’Der er ikke noget at komme efter’. Det er statsministerens papegøjeremse hver gang noget går skævt.
Og det er rigtigt:  Der er ikke noget som helst at komme efter:  Statsministeren kigger godt nok hele tiden på uret, men viseren bevæger sig ikke. Uret er gået i stå.
Det er spin alt sammen. De borgerlige  siger ét og mener noget andet! Siger de vil velfærdssamfundet, men undergraver det systematisk.
Spinnet er gennemskuet. Det er åbenbart, hvor den borgerlige blokpolitik fører os hen:
Plejen af de ældre og syge ikke bedre. Folkeskolerne får ikke flere nye bøger og bygninger. Der gøres mindre for frisk luft, rent vand og færre kemikalier. Titusinder af job forsvinder til udlandet, og der skabes ikke nye, der kan erstatte dem. Derfor er arbejdsløsheden røget i vejret. Vi betaler ikke nok af på gammel gæld. Alt for store regninger sendes videre til næste generation.
Flere skattehuller til de mest velhavende virksomheder og enkeltpersoner.  Et såkaldt skattestop, der alene giver kasse hos få tusinde borgere med de allerstørste formuer.  Nedskæring i kommuner og amter. Derfor flere, der vælger privathospitaler, private børnehaver og  privat hjemmehjælp. Der tegner sig en fremtid med større ulighed, mere forsikringssamfund og større utryghed for de mest sårbare af vore medborgere.
Regeringens udspil til en kommunal reform er endnu et skridt i denne gale retning. Kompasset står på selskabsdannelser og privatisering. Tusinder af medarbejdere og udsatte borgere  er med rette usikre på deres fremtid.
Socialdemokraterne  siger ja til bedre service og flere valgmuligheder for borgerne. Men vi vil kæmpe som løver for, at der er et godt fælles tilbud til alle - et tilbud, der ikke afhænger af den private pengepungs størrelse.  Det er selve kernen i dét, vi forstår ved velfærd.
Velfærd er for os ikke noget, der skal skæres væk. Når folk er i arbejde, og skaber flere værdier, så er der der også råd til gode sygehuse, en ældreomsorg, vi kan være bekendt og en folkeskole i verdensklasse.  Både nu og om 10 og 25 år.
Men de sidste 2 år er det gået i den gale vej. Vi har tabt titusinder af  arbejdspladser.
Noget modgang er kommet udefra. Men regeringen har ladet stå til,  i stedet for at bruge alle de virkemidler, der er til rådighed til at bekæmpe arbejdsløsheden.
Socialdemokraterne  har for længst vist, hvad der kan gøres - og sagt, hvad der skal gøres:
Vi skal føre en national beskæftigelsesfremmende politik. Vi skal rykke de planer frem, som allerede ligger ude i kommunerne for de nærmeste år. De ledige hænder skal bruges til at bygge boliger, renovere skoler og forbedre miljø. De mange arbejdsløse skal have tilbud om efteruddannelse.
Nu har Socialdemokraternes pres og regeringens dårlige meningsmålinger omsider fået den  til at gøre noget.
Men regeringens initiativ bæres af frygten for at tabe næste valg – ikke af omsorg for de arbejdsløse eller visioner om fremtiden.
Derfor er består initiativet mest af, at der deles 9 mia. kr. i forbrugsudvidelse til de os,  der i forvejen tjener mest og køber mest.
Det er den dyreste og dårligste medicin,- både for de arbejdsløse og for Danmark. Det giver kun mening, hvis regeringen har tænkt mere på bestikkelseseffekten på valgdagen end på beskæftigelseseffekten. For der kommer flere nye job i udlandet end herhjemme. Vi får råd til flere og dyrere udlandsrejser og til flere biler. Ejendomspriserne får sikkert også et ekstra nøk opad . Der sendes nye regninger til kommende generationer. Der laves nye nedskæringer i samfundets service.
Men det kan være det samme med min skattelettelse, hvis mine børnebørn skal betale det med en ringere folkeskole.
For vel er det godt at leve i nuet -  men aldrig på bekostning af fremtiden.
Tænk for mange flere nye danske job vi kunne have købt for de samme penge  – både nu og om 5-10 år – hvis de 9 milliarder var investeret i vores fælles fremtid: I at sikre verdens bedste skole. Bygge boliger og forbedre miljøet. Uddanne forskere, der kunne trække faglærte og ufaglærte job med sig. Sørge for  praktikpladser, så alle unge, der søger faglig uddannelse kunne fuldføre. Sende mange flere i efteruddannelse .
Så kunne vi leve op til socialdemokraternes vision for et Danmark med et dynamisk erhvervsliv, hvor veluddannede og kreative medarbejdere udvikler nye muligheder, nye tanker og nye job.
Det vigtigste danske råstof  er musklen, der sidder mellem ørerne på alle mænd og kvinder.  Den skal trænes endnu mere. Det kræver massiv forskning i de bedste arbejdsprocesser og de mest teknisk avancerede produkter.
Så bliver der brug for indvandrerne, seniorerne over 60 år, og de, der gerne vil i fleksjob.
Socialdemokrater vil kort sagt have mange flere i arbejde, skaffe større indtjening i samfundet og derved også flere skatteindtægter.  Vi vil ikke skrue skattetrykket op for danske familier.
Derimod vi vil hente bidrag til investering i fremtiden ved at stoppe de huller, der vokser vildt under den sovende skatteministers mangel på rettidig omhu overfor misbrug, spekulation og plat. Vi vil sørge for, at der kommer skat ind som forudsat - også fra de store internationale selskaber, der opererer i Danmark.
Så kan vi lette skatten på arbejde. Så kan vi afløse regeringens forlorne skattestop med løfte om, at familiebudgettet ikke væltes af nye takststigninger på busbilletter og  børnepasning.  Vi vil sørge for, at det også for småbørnsfamilierne kan betale sig at arbejde, fordi der højst betales 1000 kr. om måneden for at få passet et barn.
*
Jeg læste i går i avisen, at der er nogen, der er så bange for fremtiden, at de er villige til at gå ned i løn.
Men det behøves ikke, hvis vi handler dristigst og klogt og investerer massivt i uddannelse og forskning.  Så kan vi skaffe flere, nye og bedre betalte jobs til erstatning for dem, der forsvinder til andre lande, hvor lønnen er meget lavere.
Men vi må vælge mellem at investere i fremtiden og solde i øjeblikket.
Brixtofte sendte alle pensionisterne i Farum på rejse til sydens sol for lånte penge. Kort tid efter kom regningen.
Det vi ser nu er Farum-modellen i national anvendelse. Anders Fogh sender hele Danmark på charterferie!  Men der kommer også her en regning.
Danmark fortjener bedre.
Derfor skal vi snarest muligt have en socialdemokratisk regering." 9484
"75" "https://www.dansketaler.dk/tale/anne-baastrups-1-maj-tale-2005" "Trods alle profetier om venstrefløjens død, så står vi her altså igen.

Trods alle påstande om ideologiernes død – så blev det altså alligevel 1. maj – også i 2005.

Vi tabte valget i februar.

Og både Socialdemokratiet og SF har som direkte følge af det, haft urafstemninger om nye formænd.

Jeg synes venstrefløjen på den måde har vist, at vi kan vende et nederlag til en sejr.

Vi har nu vist, at demokrati og medindflydelse trives bedst på venstrefløjen.

Vi har vist, at på venstrefløjen tør vi lade almindelige mennesker træffe de store beslutninger.

Sådan skal det være i alle tilværelsens forhold.

Det er jo også derfor vi holder 1. maj.

For at mindes en tid, hvor politiske rettigheder ikke var en selvfølge, men noget, som blev tilkæmpet.

For at mindes, at venstrefløjen har måttet kæmpe hårdt og længe.

Og vi skal mindes de store sejre, vi har opnået.

Man siger, at det er det private erhvervsliv, der skaber væksten og værdierne.

Men kig på verden omkring os:

De rigeste lande i verden har samtidig haft

-         en stærk arbejderbevægelse

-         en stærk venstrefløj

-         en stærk velfærdsstat

Det er ikke tilfældigt.

Vi har grund til at være stolte af, hvad vi har opbygget af velfærd og velstand og relativ social retfærdighed.

Og vi kan se på en række andre lande, at nok er de rige. Og måske også nok rigere

-         men de har langt større og værre fattigdom

-         langt større og værre kriminalitet

-         langt større og værre modsætninger mellem dem med alle muligheder og dem helt uden muligheder

Men vi hverken kan eller skal hvile på laurbærrene.

For det er jo ikke sådan, at de værdier, vi har skabt sammen, står til evig tid.

De skal styrkes. De skal forbedres. De skal udvikles. Og de skal undertiden forsvares.

Dét handler 1. maj også om.

Vi står nu foran Danmarks historiens største ændring af den offentlige sektor. Kommuner lægges sammen, amter nedlægges og mange offentligt ansatte skal flytte – uden at de ved hvorhen. Mange opgaver skal nu varetages af kommunerne, uden at der er sikkerhed for, at kommunerne rent faktisk er i stand til at varetage disse opgaver. Og der bliver ikke afsat en krone til hele denne omlægning. Det kan true vores velfærdssamfund på en måde, så vi pludselig kan stå med en minimalstat, helt i Foghs ånd.

Derfor handler 1. maj også om, at vi giver hinanden et løfte om, at vi står sammen om udviklingen af velfærdssamfundet og står sammen om det projekt, der ligger foran os.

Og at det projekt skal være et der forener – ikke et der splitter!

Venstrefløjens projekt er netop mangfoldigheden. Vores projekt er for de unge, de smarte og de veluddannede. Men vores projekt er også for platuglerne og lommetyvene. De trendy, de funky og taberne. De stærke og de nedslidte. Og så alle os andre.

Det er vores alle sammens land. Og der skal være plads til alle.

Venstrefløjens projekt er et bæredygtigt samfund – et samfund, hvor alle kan leve og udfolde sig med respekt for forskelligheder.

Dét handler 1. maj også om.

Vi bruger den dag til at være sammen. På tværs af alder, køn, uddannelse, hudfarve …

1. maj er vores – venstrefløjens – markering af, at vi vil et andet samfund. Et samfund som er socialt, etnisk, miljømæssigt og økonomisk bæredygtigt.

Det blev 1. maj alligevel, og det bliver det også næste år.

For venstrefløjens dagsorden er stadig relevant, trods alle de borgerliges forsøg på at tale det væk.

Jeg møder mange unge, når jeg er rundt til møder i hele landet.

Og jeg kan sige til jer, der er her i dag – det lover godt for fremtiden.

Venstrefløjen vil igen blive en politisk magtfaktor! Der står masser af engagerede og begavede og indignerede unge på spring.

Og de har en vaskeægte venstreorienteret dagsorden:

De skal have plads til at sætte ord på deres meninger, drømme og håb!

Vi skal genrejse et Danmark, vi kan være bekendt. Et Danmark, som ikke er præget af intolerance.

Et Danmark, som ikke lefler for racisme og fremmedhad. Et Danmark, som ikke lader folk leve og dø på gaden.

Et Danmark, som ikke går i krig i Irak på en løgn.

Et Danmark, som naturligvis har råd til u-landsbistand til verdens fattigste lande.

Et Danmark som investerer i uddannelser, i miljøet, ja – i vores fælles fremtid.

Vi skal og vi kan genrejse et Danmark, vi kan være bekendt.

Adelsmærkerne for venstrefløjen lever stadig – også blandt de unge:

Lighed, social retfærdighed og solidaritet stadig lever denne 1. maj 2005.

Dét fejrer vi i dag.

Det minder vi hinanden om i dag – sammen." 4509
"76" "https://www.dansketaler.dk/tale/holger-k-nielsens-1-maj-tale-2004" "I dag udvides EU med 10 nye medlemslande. 75 millioner mennesker i Øst- og Centraleuropa bliver medlemmer af det europæiske samarbejde.

Vi skal byde dem velkommen. Udvidelsen af EU har været et vigtigt krav for os i mange år. Hvorfor?

Det har det fordi den solidaritet, vi fejrer her i dag 1. maj, ikke kender nationale grænser. Den yderste højrefløj forsøger at skabe et reservat for hvide danskere, som ikke skal smittes af impulser udefra. Men den form for indskrænket nationalisme har aldrig været venstrefløjens vision - og den må aldrig blive det.

Vi har et internationalt udsyn. Vi tager livtag med globaliseringen, men vi gør det ud fra en vision om global retfærdighed. Vi tager Europa alvorligt, men vi havner ikke i europæisk nationalisme, hvor Europa bliver sig selv nok. Og solidariteten er et anliggende for hele Europa.

Vi skal arbejde sammen på det europæiske kontinent. Stadig flere problemer er grænseoverskridende og kræver internationale løsninger. Vi står med kolossale miljøproblemer. Olieressourcerne er ved at slippe op og det er helt nødvendigt, at vi kommer ud af oliealderen og ind i en tid, hvor energiforsyningen bygger på vedvarende energi. Dette er ikke kun et dansk, det er også et europæisk og et globalt problem.

Vores hverdag er fuld af kemiske stoffer, som vi ikke har overblik over og hvor vi kun kender konsekvenserne af de færreste. Der er tale om stoffer, som skaber allergi. Der er tale om hormonforstyrrende stoffer. Venstrefløjen skal her gå ind med en aktiv EU-politik, som stiller langt skrappere krav til de europæiske producenter og som forsvarer forbrugerne.

EU er en slagmark, hvor der udspiller sig en kamp mellem højre og venstre. En kamp mellem grønne og sorte. Højrefløjen vil beskytte industrien. Venstrefløjen vil beskytte forbrugerne og miljøet. Men vi skal gå ind i kampen. Hvis Europa overlades til en neo-liberalistisk højrefløj, vil det blive et mareridt for os alle. Derfor skal vi skabe et socialt og et folkenes EU.

Vi skal ikke gøre det ukritisk. Mange ting i EU fungerer ikke godt nok. Erhvervslivet har for stor indflydelse. Landbrugspolitikken er en skandale. Demokratiet fungerer ikke tilfredsstillende. Men svaret på det er ikke en apolitisk alliance med nationalistiske kræfter på den yderste højrefløj. Det er en politisering af kampen. En politisering, som tager udgangspunkt i venstrefløjens værdigrundlag om social retfærdighed, fællesskab og solidaritet.

Vi byder de nye EU-lande velkomne af hensyn til vores sikkerhed. Nationalismen har skabt en europæisk historie, som er fyldt med blod, krige og rædsler. Nationalismen skaber had, men vi vil have samarbejde. Udvidelsen er i den forstand udtryk for en ikke-militær sikkerhedspolitik, som satser på økonomisk udvikling og politisk samarbejde.

Det er altafgørende, at en sådan ikke-militær sikkerhedspolitik kommer til at spille en større global rolle. Verdenspolitikken er i øjeblikket domineret af et USA, som entydigt satser på militære løsninger ude omkring i verden. Den såkaldte Bush-doktrin foreskriver, at USA har ret til at intervenere militært, når som helst og hvor som helst af hensyn til amerikanske interesser.

Derfor ville USA have Irak-krigen. Hvad der foregik i FN var et spil for galleriet. Påstandene om at Saddam Hussein havde masseødelæggelsesvåben var funderet i sand. Påstanden om at Irak arbejdede sammen med Al'Qaeda var et falskneri.

Irak-krigen var baseret på en løgn, der skulle legitimere den amerikanske magtpolitik. Denne løgn bliver nu diskuteret grundigt i USA og Storbritannien. Men den bliver ikke diskuteret i Danmark.

Løgnen rammer imidlertid også den danske regering. Anders Fogh ville for enhver pris have Danmark med i krigen. Han ville for enhver pris deltage i den amerikanske besættelse af Irak. Anders Fogh hævder at føre aktivistisk udenrigspolitik, men hans aktivisme består i at agere logrende skødehund for George W. Bush. Han er en ny udgave af Voice of America.

For første gang i flere hundrede år har Danmark erklæret et andet land krig. Når det viser sig, at krigen hviler på falske forudsætninger, må vi have undersøgt hvorfor det er tilfældet. Det spørgsmål diskuteres i de andre krigsførende lande, men ikke i Danmark

Regeringen afviser fortsat en uvildig undersøgelse af grundlaget for den danske krigsdeltagelse. Den tror, at Irak-spøgelset forsvinder af sig selv.

Men det gør det ikke. Der er fortsat så store problemer i den amerikanske besættelse af Irak, at det vil være et vedvarende tema i debatten. På kort sigt vandt USA krigen, men man har siden tabt freden. Kaos, ustabilitet og terrorisme er dagens orden. Terrorismen udenfor Irak er ikke bekæmpet - tværtimod er den vokset.

Under alle omstændigheder vil vi holde fast i kravet om at løgnen skal undersøges. Vi vil forfølge denne sag og vi vil gøre det konsekvent. Anders Fogh: du undslipper ikke Irak-diskussionen. Du bryder dig ikke om den, men du får ikke fred for os.

Og Irak-krigen vil også komme til at spille en rolle i en kommende dansk valgkamp. Som Irak-krigen spiller en rolle i den nuværende amerikanske valgkamp. Og som den gjorde det i Spanien.

Irak-krigen kostede den borgerlige spanske statsminister, Jose Maria Aznar regeringsmagten. Det samme vil ske her i Danmark.

For der er brug for et regeringsskifte også i Danmark. Regeringen er kørt fast. Den såkaldte kulturkamp prellede af på danskerne. Regeringen gav løfter om velfærd, men befolkningen har oplevet det modsatte. Den mærker nedskæringer i velfærden. Regeringen er for fej til selv at svinge kniven og har så overladt det beskidte arbejde til kommuner og amter. Prisstigninger på den kollektive trafik. Nedslidte skoler og højere klassekvotienter. Forringet kvalitet i daginstitutionerne, hvor begrebet \"burbørn\" har fået en helt ny mening. En sort miljøpolitik med Bjørn Lomborg som overdommer.

Der er ikke noget at sige til, at de borgerlige går tilbage i alle meningsmålinger. Regeringen forsøger at komme ud af klemmen gennem de seneste forslag om skattelettelser. Men det er ærlig talt for gennemskueligt. De fleste er naturligvis glade for at få flere penge mellem hænderne, men når prisen er et dårligere velfærdssamfund, er glæden til at overse.

Hvad hjælper det at vi kan købe mere legetøj og smart tøj til børnene, hvis skolerne forfalder og undervisningen forringes. Hvad hjælper det, hvis børnene får en dårlig pasning i daginstitutionerne og at de ikke har plads og rum, hvor de kan udfolde sig?

Vort svar på de nuværende udfordringer er ikke en opskruet forbrugsfest og mere egoisme. Det er en styrkelse af fællesskabet og det velfærdssamfund, som har alt for mange huller. Det er en politik, som tager ansvar for fremtiden, som styrker den sociale retfærdighed, skaber mere menneskelighed og tager miljøproblemerne alvorligt.

Vi skal ikke mindst skabe en bedre folkeskole. Folkeskolen er den vigtigste kulturbærende institution i vort land og en forudsætning for, at vi kan håndtere fremtidens udfordringer. Vi kan ikke være bekendt, at folkeskolerne er så nedslidte som tilfældet er. Hvis arbejdsmiljøloven gjaldt børnene, ville Arbejdstilsynet straks lukke en stor del af de danske folkeskoler.

Det er uholdbart at der ikke sker en fornyelse af undervisningsmaterialet. Hvordan kan det forventes, at børnene skal lære geografi, hvis de skal undervises efter landkort fra før Murens fald?

Kampen om folkeskolen handler om ressourcer, men den handler også om værdier. Dansk Folkeparti og de konservative har -støttet af statsministeren - indledt en kamp for at rulle skolen tilbage til en tid, hvor Anders Fogh, Bendt Bendtsen og Pia Kjærsgård sad i pæne rækker og terpede den store tabel og lærte alle Jyllands byer udenad. De vil gøre op med rundkredspædagogikken og have os tilbage til den sorte skole.

De vil have snæver faglighed i gammeldags forstand. Også vi skal støtte faglighed, men faglighed er andet og mere end gold terperi. Det er også selvstændig og kritisk tænkning. Det er sociale kompetencer. Det er kreativitet og evner for kunstnerisk udfoldelse.

Fremtidens samfund skriger på mennesker, som kan tænke selv. Som er kritiske. Som kan samarbejde. Som er fleksible. Som kan gribe fremtidens muligheder.

Kampen om folkeskolen handler om, hvad det er for unger vi vil have. Hvilke mennesker der skal skabe fremtiden. Denne kamp er vigtig.

Kampen om skolen handler også om større lighed. Arbejderbevægelsen har en gammel vision om lighed i uddannelserne. Den har man kæmpet for gennem årene, men der fortsat en lang vej at gå.

Den sociale arvelov er fortsat en levende realitet i vort samfund. Hvad også regeringen erkender. Uden at den gør noget ved det. Det eneste Anders Fogh har slået sig op på, ar at det skal være muligt for en bistandsklient at blive bankdirektør. Nu er der vel grænser for, hvor mange bankdirektører, der er brug for. men sandheden er, at regeringen intet har gjort for at leve op til de fine slagord.

Det forudsætter en helt anden indsats - ikke mindst i daginstitutionerne, i skolen og med en socialpolitik der i langt højere grad tager hensyn til udsatte børn.

At en enkelt bistandsklient bliver bankdirektør kan ingen have noget imod. Men langt vigtigere er at skabe en samfundsudvikling, hvor der er plads til alle.

Og det er der ikke i øjeblikket.

Arbejdsløsheden stiger - regeringen gør intet. Men ved siden af de registrerede arbejdsløse er mange hundrede tusinde mennesker udstødt af arbejdsmarkedet gennem andre ordninger. Mennesker, der er på bistandshjælp, førtidspension, sygedagpenge osv.

Vi havde i 90'erne en brølende økonomisk vækst, men der blev samtidig skabt flere udstødte. Og der er ikke blevet færre.

Arbejdsløshed er ikke nogen naturlov. Den kan afskaffes, hvis vi vil. Og det skal til stadighed være et mål for arbejderbevægelsen og venstrefløjen at skabe et samfund, hvor alle, der kan være på arbejdsmarkedet, også får mulighed for det. Men det kræver en politisk indsats. Markedskræfterne og erhvervslivet gør det ikke af sig selv. Men så er det vores opgave.

Adelsmærket for venstrefløjen har altid være at bekæmpe ulighederne. Det er kampen for social retfærdighed og et samfund, hvor mennesker er vigtigere end penge.

Vi lever på mange måder i en ny tid. Globaliseringen påvirker os. Arbejdspladser flyttes til andre lande. Valautaspekulanter kan få nationale økonomier til at bryde sammen. Industrijobs overtages af computerne. Den faglige kamp forandrer sig.

Men midt i denne forandringens tidsalder står vi for nogle værdier om lighed, social retfærdighed og solidaritet som har almen gyldighed. Og som vi aldrig små smide på historiens mødding. Opgaven er at forbinde disse arbejderbevægelsens grundværdier med en ny tids udfordringer.

Denne kamp fortsat betydningsfuld. Den er så vigtig som aldrig nogensinde før." 10764
"77" "https://www.dansketaler.dk/tale/tale-i-trae-industri-byg" "Først vil jeg starte med at sige tak, fordi I vil se mig – og så lige i år, hvor I fylder 100 år. Tænk at det er 100 år siden, at den første snedker og tømrerafdeling blev startet.
Vi har fået skabt et velfærdssamfund. Men det er ikke kommet af sig selv. Det er fremskridt, som en kampdygtig og energisk fagbevægelse har tilkæmpet. Det må vi aldrig glemme, selvom vi har megen kritik af den måde vores samfund er skruet sammen på. Tænk på at kun 3 % af boligerne ikke har eget toilet. Det er tre procent formeget, men alligevel.
1. maj bruger vi tid på at overveje året, der gik siden sidst. Et nærliggende spørgsmål er: Er vi kommet et skridt videre i forsøget på at få skabt en mere menneskelig tilværelse?
Der er kommet flere mennesker i arbejde, og det er jo en god ting. Men det kan ikke stå alene, livet på arbejdspladsen skal også være godt.
Man skal f.eks. være sikker på, at arbejdet ikke ødelægger ens helbred eller værst af alt slår mennesker ihjel.
Og her har vi ikke gode tal, der bliver jo slået en bygningsarbejder ihjel hver måned – det kan vi ikke bare se på!
Alt for mange – især på byggepladserne udsætter deres liv og helbred på grund af arbejdet.
Det ønsker SF at gøre op med, og vi har systematisk arbejdet på at sætte et godt arbejdsmiljø på folketingets dagsorden. Efter flere års pres er der nu ved at ske en lille smule.
Arbejdsmiljø fik en central placering i finansloven, med flere ansatte i Arbejdstilsynet, langt større straf for overtrædelser af arbejdsmiljøloven + arbejdsgiver skal straffes økonomisk, hvis arbejdsmiljøet ikke er godt nok, en profil på arbejdsmiljøet i det offentliges indkøbspolitik osv.
For tiden forhandler SF med arbejdsministeren om fornyelse af arbejdsmiljøapparatet – vores krav er ret til valg af sikkerhedsrepræsentant, på små arbejdspladser med 5 ansatte!
Et arbejdstilsyn, der udnytter deres myndighedskasket.
Forenklet klagesystem, så arbejdsgiver ikke kan udsætte påbud ved undergravning af klagesystemet osv. En lang række krav, som jeg forventer, ministeren accepterer, fordi der er en aktiv fagbevægelse, der støtter op om kravene.
Men disse krav er jo ikke nok!
SF ønsker langt flere ansatte i Arbejdstilsynet. Men det skal ikke være mennesker, der sidder og skriver papirer til direktøren, det skal være håndværkere, der ved hvor problemerne er! og ikke som jeg ved, I har kritiseret, at der ansættes en ung ingeniør istedet for en håndværker.
Vi har brug for folk, der tør gå ud på en arbejdsplads og stille krav til arbejdsgiveren, og som ikke er blege for at stikke et påbud ud, hvis arbejdsgiver ikke vil makke ret.
Og folk, der har kræfterne til at følge sagerne op, kontrol af påbuddets overholdelse og med så megen gennemslagskraft, at de kan få politi og anklagemyndighed til at føre sagen for domstolen.
Men det er ikke nok! SF har som sagt fået arbejdsministeren til at love at komme med et forslag om ændring af straffeloven, så også lovovertrædelser af arbejdsmiljøloven kan føre til straf med en ramme på 4 år.
Desværre er det det, der skal til!
Hvis vi skal komme igennem med vores krav, er det jer, der skal stille kravene og bombardere aviserne og Los top med disse krav – det flytter, hvis I skubber på!
Men der er andre områder, som skal ordnes.
SF har fremsat krav om forbedret uddannelse i arbejdsmiljø. Det handler bla. om, at sikkerhedsrepræsentanterne skal have forbedret deres uddannelse, SF's minimumskrav er 40 timers uddannelse.
Sidst men ikke mindst – SF vil have uddannelse i arbejdsmiljø som forudsætning for, at man kan beskæftige folk.
Et krav, som faktisk er ret fornuftigt. Tænk på, at man kun kan blive landmand, hvis man har et grønt kort, men at have ansvaret for menneskers liv og helbred – det er tilsyneladende ligegyldigt – i hvert fald for de fleste i folketinget!
Jeg har derfor presset på overfor arbejdsgiverne – og forleden var jeg i debat i erhvervsradioen med formanden for BYG – og ved i, hvad han sagde – Jeg argumenterede vildt med de “gode” arbejdsgiver, som naturligvis overholdt alle regler, og som vidste, hvad ordentligt arbejdsmiljø var – hvorfor skulle de udsættes for urimelig konkurrenceforvridning fra de uorganiserede?
Og ved I, hvad han svarede, jae – det kunne der selvfølgelig være noget om!
Et lille skridt på vejen – men et vigtigt skridt.
I skal nu presse på overfor jeres arbejdsgivermodpart med det argument – for det flytter, hvis I følger op på vores initiativer i folketinget!
Og så til det daglige arbejde på byggepladserne. SF har foreslået, at krav til artbejdsmiljø indgår i udliciteringsmaterialet.
Det betyder, at entreprenører allerede, når de skal give tilbud klart, kan se, hvilke fællesområder de er ansvarlige for.
Men det er ikke nok!
Vi skal også have styr på ledelsen af arbejdsmiljøet på en byggeplads. Der skal være en, som er juridsk ansvarlig for at arbejdet tilrettelægges miljømæssigt forsvarligt – og som ikke mindst ved noget om arbejdsmiljø – den type mangler i uhyggelig grad!
Forholdene i træindustrien har vi også søgt at sætte fokus på i SF. Vi har derfor stillet en lang række kritiske spørgsmål om MDF-plader, som jeg ved, støver meget samt om trykimprægneret træ, der indeholder en række giftige stoffer.
Det er uforståeligt, at man ikke kan få stoppet den slags materiale, som man ved er sundhedsfarligt.
Boligministeren har lavet byggestop på offentligt byggeri. Det er helt uacceptabelt.
Der er stort brug for fornyelse og udvidelse af det offentlige byggeri – SF har en finanslovsaftale med undervisningsministeren om forøgelse af antallet af uddannelsespladser, det har ministeren svært ved at leve op til på grund af byggestoppet.
Så han har et problem af en vis størrelse – vi bruger derfor en del energi på ihvertfald at få udbygget uddannelsesinstitutionerne.
Sagen er nemlig den, at regeringen er ved at bilde sig selv ind, at der er mangel på arbejdskraft!
Med flere hundredetusinde arbejdsløse er det jo pinligt. Nogen af jer kan formentlig huske i 70'erne, hvor man talte om en national katastrofe, hvis antallet af arbejdsløse oversteg 100.000.
Jeg spørger, hvad er meningen – hvad skal det ende med i vores samfund, hvis en regerings mål ikke er at få fjernet arbejdsløsheden.
Med overenskomsterne i 1997 har fagbevægelsen fået arbejdsgiverne godt og grundigt splittet. I de kommende år skal der forhandles overenskomster hvert år. Det bør betyde nye fælles mærkesager hvert år! Og industriområdet kan jo passende lægge for næste år.
SF vil gerne slå et slag for, at kravet om mere fri tid, nedsat arbejdstid, længere ferie, osv. igen kommer på banen ved overenskomstforhandlingerne. Samfundet har en oplagt interesse i, at de, der er i arbejde, får mere fritid og samtidig giver plads til nogle af de arbejdsløse. Derfor har SF netop fremlagt et konkret forslag til, hvordan Folketinget kan give fagbevægelsen en hjælpende hånd, når det gælder om at skaffe penge og mulighed for en væsentlig arbejdstidsnedsættelse i de kommende år. Jeg har taget nogle eksemplarer af forslaget med. Så kan de, der er interesserede, selv læse nærmere.
Sagen er den, at vores velfærdssamfund er under beskydning fra den borgerlige fløj. De snakker om at bevare velfærden, men for hvem – det er jo kun de velbjergede, de vil hjælpe. Økonomisk ansvarlighed for dem er at skære på velfærden for de svageste, så erhvervslivet, aktionærerne og de rige får skattelettelser. Vi må stå sammen for at bekæmpe det opgør med velfærdsamfundet, som de borgerlige vil rulle tilbage for eksempel ved at fjerne efterlønnen.
Den reaktionære linie må stoppes. Og det er jer, der kan gøre noget.
Husk vi står foran valgkampe både i kommunerne og formentlig snart til folketinget.
Og husk, at et styrket SF vil sikre en solidarisk politik til gavn for almindelige mennesker.
God 1. maj." 7735
"78" "https://www.dansketaler.dk/tale/helle-thorning-schmidts-1-maj-tale-2008" "Kære jer. Glædelig 1. maj.

For der er grund til at sige glædelig 1. maj. Det er en god dag. En dag hvor vi står sammen. En dag hvor vi markerer vores historie og vores stærke værdier. Vi fejrer solidariteten mellem mennesker.

Vi fejrer friheden for den enkelte. Vi minder hinanden om, at pligter og rettigheder følges ad. At man skal gøre sin pligt, før man kræver sin ret.

1. maj er en god dag. Alligevel vil jeg starte med en lidt trist meddelelse.

Jeg er nemlig nødt til at komme med en efterlysning: Er der nogen, der har set en nydelig mand i midten af 50erne. Han er mørkhåret og i vældig god form. Faktisk er det svært for hans bodyguards og politiske beundrere at følge med, når han løber fra ansvaret.

Han er på sin egen måde en flink fyr. Om end han har massive løftebrud og nedskæringer på samvittigheden.

Jeg tænker naturligvis på statsminister Anders Fogh Rasmussen.

For jeg aner ikke hvor han er. Han ønsker ikke at debattere med andre politikere. Han taler hellere med udenlandske journalister end med danske. Og han bruger mere tid i luften over Europa end på at besøge vores hospitaler, vores plejehjem, vores skoler og vores virksomheder.

Det kunne alt sammen være fint nok. Hvis han vel og mærke stod i spidsen for en regering, der vidste hvad den ville - andet end at dække over dårlige sager.

Hvis der er nogen af jer, der har set ham, så ring til mig.

Vi har brug for at fortælle ham, hvad der er ved at ske i Danmark. Han skal vide, at vi er ved at miste en historisk mulighed for at gøre op med uligheden i Danmark.

Anders Fogh har redet på ryggen af en højkonjunktur.

Aldrig tidligere har den økonomiske velstand været større. Vi har haft alle muligheder for at sikre, at alle danskere bliver en del af fællesskabet.

Og det er vel ikke urimeligt at forlange, at det netop er, når det går godt med økonomien, at man skal tage nye skridt i kampen mod uligheden.

Men hvordan går det så med den opgave?

Jeres tavshed er det rigtige svar. Regeringen sidder på hænderne.

Der er ikke kommet mindre ulighed i Danmark. Der er kommet mere ulighed. 60.000 børn lever i fattigdom.

De vokser op i familier, der ikke har råd til at holde børnefødselsdage. Hvor der sjældent er råd til nyt tøj, hvor de ikke kommer i biografen, hvor de ikke kommer på ferie. Og hvor der ikke er råd til fritidsaktiviteter med klassekammeraterne.

Vi skal bruge denne 1. maj i 2008 til at sige: Vi vil ikke acceptere fattigdom i Danmark. Og vi vil have en regering, der aktivt kæmper imod ulighed.

Anders Fogh ville gøre bistandsklienten til bankdirektør. De ville skabe social mobilitet. Men regeringen er tilsyneladende kun optaget af den mobilitet, der gør statsministre til præsidenter.

Vi har en statsminister, der gerne taler om at vi skal have flere mønsterbrydere. Men vi må også forlange, at regeringen sætter fokus på at bryde mønstre.

Vi har ikke brudt det faste mønster, at forældrenes uddannelse bestemmer barnets fremtid.

Jeg ønsker et samfund, hvor hvert enkelt menneske har en fair chance. Hvor evner og flid kan løfte den enkelte.

Men det er stadig sådan i dagens Danmark, at det vigtigste valg et barn kan foretage er – valget af forældre.

Det er stadigvæk hver femte af vores unge, der ikke får en uddannelse udover folkeskolens afgangseksamen.

Og det er først og fremmest børn, der kommer fra familier, hvor forældrene ikke selv har en uddannelse, der bliver klemt. I Danmark gælder eksamensbevisets hårde lov.

I 2008 har det danske samfund sværere ved at give sønnen til en enlig mor på kontanthjælp en uddannelse, end vi for 30 år siden havde med at gøre arbejdsmandens datter til sygeplejerske. En trist men barsk kendsgerning.

Det er ikke kun en økonomisk og social ulighed vi er oppe imod. Vi er oppe mod en kulturel ulighed. Hvor helt almindelige familier, der ikke kender de rigtige ord og koder i undervisnings-Danmark bliver koblet fra.

Det rammer særligt hårdt i familier uden diplomer på væggene. Men det rammer også helt bredt.

Tømrerens og malerens dreng har et karaktergennemsnit, der er langt lavere ved folkeskolens afgangseksamen end akademikerens datter.

I den danske folkeskole møder elever og forældre i dag ord og begreber som ansvar for egen læring, synopsis, perspektivering og problemformulering.

Hånden på hjertet: Vi er ved at gøre folkeskolen til et mini-universitet uden at kende prisen. Vi har gjort folkeskolen til de bogligt begavede pigers skole og ikke til alle børns skole. Folkeskolen, der skulle give alle børn lige muligheder, skaber i dag nye uligheder.

Vi skal have en folkeskole, hvor der er plads til alle. Også de drenge, der vipper på stolen, når læreren taler om tværfaglighed.

Der skal være bedre plads til det store flertal af elever, der kommer fra hjem, hvor forældrene har brugt mere tid på arbejdsmarkedet end på skolebænken.

Vi skal have en folkeskole, der genopliver de praktiske og kreative fag. Der skal være en vekselvirkning mellem teori og praksis.

Vi har grund til at være stolte af vores folkeskole. Den er en af velfærdssamfundets kronjuveler.

Men vores kærlighed til den, må aldrig stå i vejen for vores ærlighed.

Derfor vil Socialdemokraterne foretage et gennemgribende tjek af folkeskolen. Vi vil hæve undervisningspligten fra 9 år til 13 år. Alle skal have en ungdomsuddannelse. Hverken Danmark eller de unge har råd til, at vi ikke investerer i uddannelse.

Og hvis folkeskolens formålsparagraf skal ændres, så vi får en stærkere indsats mod ulighed, er vi parate til at skrive den om. Også selvom det er svært.

Socialdemokraterne har modet og viljen til at bryde med de mønstre, hvor svære kår går i arv fra generation til generation. Det er en stor og krævende opgave. Det kræver en klar vision for Danmark.

Men Danmark er sat på et forkert spor af en forkert regering.

Sandheden er, at regeringen ikke blev valgt på den politik de rent faktisk agtede at gennemføre.

Regeringen har konsekvent gjort det modsatte af, hvad den sagde i valgkampen.

Anders Fogh sagde til mig og danskerne: Helle, du putter med en skattekommission. Få dage efter valget havde han selv nedsat en skattekommission.

Anders Fogh sagde til mig og danskerne: Jeg vil arbejde for brede flertal. Få måneder efter valget havde han gennemført stort set al vigtig lovgivning med sin gamle veninde Pia Kjærsgaard. Han har blæst højt og flot på de løfter han gav til asylansøgerne.

Regeringen sagde at man kunne få det hele. Der var råd til både velfærd og skattelettelser.

Lad mig sige det ligeud: Anders Fogh snød de offentligt ansatte. Han snød danskerne.

Ikke ét beskidt toiletbræt, ikke én hullet tavle eller ét eneste utæt vindue bliver udskiftet med den finanslov, som regeringen netop har møvet igennem i Folketinget. Kvalitetsfonden og løfterne om 50 mia. kr. som et mega-løft til velfærden var ét stort blufnummer. Et kæmpe løftebrud.

Derfor er det ikke tilfældigt, når tusindvis af sygeplejersker, jordmødre, sosu-hjælpere, dagplejere og andre offentligt ansatte strejker i disse dage.

Mennesker, der normalt står op og passer deres arbejde med omhu, flid og værdighed, har valgt at sige stop. De har fået nok af brudte løfter om bedre arbejdsforhold for de offentligt ansatte.

Vi skal respektere den danske aftalemodel. Derfor vil jeg ikke blande mig i konflikten. Men lad mig sige det helt klart, så det ikke kan misforstås:

Socialdemokraterne deler jeres utilfredshed med arbejdsvilkårene i den offentlige sektor. Vi ved, at smertegrænsen er overskredet.

Socialdemokraterne deler jeres utilfredshed med, at der skæres i vores fælles velfærd. Danskerne både ønsker og fortjener et moderne velfærdssamfund.

Socialdemokraterne anerkender jeres enorme indsats. Vi ved, at I har alt for travlt. Vi ved, at det slider. Vi ved, at bureaukratiet har taget overhånd.

Og vi ved også, at det ikke er nok at sætte en smiley op på opslagstavlen. Det er ikke nok at udpege en institution til månedens bedste. Anerkendelse kommer fra hjertet og kan ikke ordineres af en af regeringens spindoktorer.

Konflikten er en nødraket fra de mennesker, der løfter vores velfærdssamfund.

Men ved I hvad?

Jeg tror ikke, at den borgerlige regering ser nødraketten. De har gang på gang sat kikkerten for det blinde øje, når det handler om vores velfærd.

Og det hjælper jo ikke, at man i forvejen er ideologisk snæversynet.

Det er det samme ideologiske snæversyn, som Lars Løkke Rasmussen har styret sundhedsvæsnet med siden 2001. Millioner af skattekroner er ført fra det offentlige til det private sundhedsvæsen.

Løkke er hovedarkitekten bag et nyt sundhedsvæsen, der deler danskerne op i et A-hold og et B-hold.

Socialdemokraterne har ingen problemer med privathospitaler. Vi er glade for valgfrihed og

behandlingsgarantier. Det manglede da bare i et velfærdssamfund.

Men vi vil ikke under nogen omstændigheder tillade, at den lige og frie adgang til sundhed afvikles.

Vi vil stoppe den økonomiske skævvridning der betyder, at man nærmest skal være idiot for ikke at tjene penge på et privathospital. Vel og mærke på det offentliges bekostning.

Vi vil stoppe skattebegunstigelsen af private sundhedsforsikringer. Det kan ikke være rigtigt, at pensionisten i Frederikshavn skal betale til sundhedsforsikringen for chefkonsulenten på Østerbro.

Tænk, at man i dagens Danmark kan gå til en speciallæge med sin søn og risikere at få at vide, at der er to måneders ventetid - for patienter uden sundhedsforsikringer.

Kære Lars Løkke Rasmussen. Når du finder statsministeren, så sig til ham, at I er nødt til at ændre kurs.

For når sandheden om opdelingen i det danske sundhedsvæsen går op for befolkningen, bliver VK og Dansk Folkeparti stillet til ansvar.

Der skal en ny regering til at rette op på efterslæbet i den offentlige sektor. Der skal en ny regering til, der føler et ansvar for vores velfærdssamfund. Der skal en ny regering til at føre Danmark tilbage på det rette spor. Hverken mere eller mindre.

Og det haster. De år vi står foran er udfordrende. Vi vil få langt lavere vækst i Danmark. Verden har fødevaremangel og alle mærker prisernes himmelflugt.

Flødeskumstiden i dansk økonomi er slut.

Regeringen har ingen planer for hvad den vil. Den nedsætter gerne en kommission eller to. Den laver gerne en forringelse eller to for dagpengemodtagere. Og den skærer gerne en hel eller en halv procent af alle offentlige udgifter. Men den ved ikke, hvad den vil med Danmark.

Vi aner simpelthen ikke hvorfor de skulle vinde det valg. Udover at det er god platform for statsministeren til at søge nyt job.

Derfor er Danmark ikke tjent med denne regering. Vi socialdemokrater ønsker en ny progressiv vej for Danmark.

Vi ønsker en integrationspolitik der virker.

En fast plan for hvordan vi skaber et Danmark med mindre ulighed

Et Danmark, der går forrest i miljø og klimakampen.

Et Danmark, der er solidarisk og investerer i fremtiden og vores fælles velfærd.

Og vi skal have en regering, der siger tingene som de er.

Vi vil ikke lyve for danskerne. Man kan ikke få både bedre velfærd og skattelettelser.

Derfor siger vi nej til de skattelettelser som Fogh, Pia og Bendtsen har planlagt til næste år. Vi siger nej til skattelettelser på et tidspunkt, hvor forringelser har presset tusindvis af offentligt ansatte ud i strejker. Danmark har ikke råd til skattelettelser, når vores fælles sundhedsvæsen bliver undergravet af statsstøttede privatklinikker. Skattelettelser er uansvarlige, så længe vores børn ikke får verdens bedste undervisning i folkeskolen.

Skattelettelserne skal af bordet. De skal af bordet nu.

1. maj er en god dag. Det er en dag, hvor vi viser, at danskerne har et klart valg mellem en regering, der kører på pumperne og den sidste olie fra Nordsøen.

Og et socialdemokratisk alternativt, der ærligt og redeligt er parate til at smøge ærmerne op og arbejde for et bedre og mere retfærdigt Danmark.

1. maj er en god dag. Det er en dag hvor vi viser, at vi har en drøm om Danmark, og at den drøm lever stærkere end nogensinde.

Kan I have en forsat god 1. maj." 11990
"79" "https://www.dansketaler.dk/tale/helle-thorning-schmidts-1-maj-tale-2005" "Forleden dag var der en, der spurgte mig, om jeg havde holdt 1. maj-taler før. Jo, det har jeg, kunne jeg berolige vedkommende med. For nok er jeg ny formand for Socialdemokraterne, men jeg har dog talt ved 1. maj arrangementer før. Faktisk over det meste af landet.

Jeg tror endda, at jeg har den uofficielle Danmarks-rekord i 1. maj-møder: for et par år siden blev det til 1.200 tilbagelagte kilometer. I dag kan jeg ”nøjes” med 800 kilometer, selvom jeg er blevet partiformand.

Men hvad er det, der får os til at fare ud af fjerene, før solen står op? ”Hvad har I gang i, og så endda på en søndag” – vil nogen spørge?

Svaret er enkelt: vi fejrer 1. maj. Og jeg glæder mig hver gang. For mig er 1. maj både en højtidelig og en hyggelig dag. Jeg synes, det er en fantastisk tanke, at mennesker overalt i verden fra Borup til Barcelona, fra Ribe til Rom i dag fejrer arbejdernes internationale kampdag.

For mig har det altid været noget særligt, det at vide, at vi er en del af det stærke internationale fællesskab. Det giver os en helt særlig styrke som parti og bevægelse. Første maj er dagen, hvor vi bekræfter vores solidaritet med andre mennesker, og hvor vi forsvarer fællesskabet.

Medmenneskelighed og solidaritet er drivkraften og den røde tråd i Socialdemokraternes kamp for et bedre og mere retfærdigt samfund. Og kampen er nødvendig, indtil den dag hvor alle mennesker har lige muligheder, den samme frihed og tør tro på fremtiden. Det gælder både herhjemme, og det gælder ikke mindst i kampen for retfærdighed for alle mennesker på kloden.

Vi er et rigt land, men vi er ikke os selv nok. Vi vil aldrig vende ryggen til verden. Vi vil gå foran. Derfor kan vi ikke være bekendt at stille ulandsbistanden på stand by. Derfor skal vi hæve den danske ulandsbistand.

Men vi kan ikke nøjes med at betale os til større solidaritet. Der skal handling til.

Vi har et helt konkret ansvar, når indiske arbejdere med fare for helbred og liv skal ophugge vores asbestbefængte færger. Vi har et helt konkret ansvar, når danske virksomheder i udlandet forhindrer arbejdere i at organisere sig.

For vi hænger sammen i et fællesskab, der både forpligter og giver håb om, at vi kan forandre til det bedre. Det er et langt sejt træk, men vi vil bruge vores indflydelse til at gøre op med urimelige livsbetingelser og markedskræfternes frie spil.

Det er også pejlemærkerne for samarbejdet i EU. Netop solidariteten er nøgleordet i EU’s udvidelse, som fejrer sin første fødselsdag netop i dag. Udvidelsen er en flot manifestation af et helt Europa, hvor generationer før os har bekriget hinanden på frygteligste vis.

I år - 65 år efter at 2. verdenskrig brød ud - står Danmark overfor et meget vigtigt valg. Til september skal vi stemme om EU’s forfatningstraktat.

Traktaten giver et bedre sæt spilleregler for samarbejdet. Og det er der hårdt brug for, når vi skal tackle den uhyggelige kriminalitet over landegrænserne og den forfærdelige terrorisme i verden.

Jeg synes, det giver stof til eftertanke, at modstanden mod traktaten først og fremmest findes hos det yderste højre, der aldrig har haft lyst til at sætte hegn om markedskræfterne.

Jeg forstår heller ikke nej-sigerne på venstrefløjen. De efterlyser med rette et slagkraftigt og progressivt modspil til supermagten USA. Men hvor tror man, den skal komme fra – hvis ikke det skal være fra EU?

Traktaten giver ikke mere union. Traktaten giver bedre union. Den er fyldt med gode socialdemokratiske mærkesager om ligestilling, åbenhed, nærhed og demokrati.

Derfor er der ingen tvivl i mit sind: jeg anbefaler alle at stemme JA i september. Jeg ved godt, at ikke alt i EU er godt, men EU er Danmarks vigtigste internationale fællesskab. Og fællesskab er nøglen til større solidaritet og retfærdighed.

Også herhjemme er fællesskabet svaret på den utryghed, mange mennesker oplever.

Jeg tror, der er mange mennesker, der synes, at verden går lige lov stærkt i øjeblikket. Lige meget om det handler om teknologi, kultur eller viden, kan det være svært at følge med for os alle sammen.

I en tid med bestandige forandringer er det samfundets opgave at give den enkelte tryghed og den ballast, der skal til for at klare forandringer og indrette sig på en ny verden.

Især to udfordringer presser sig på. Det ene er globaliseringen. Det andet er, at vi bliver flere ældre og færre yngre. Begge ting vil sætte velfærden under pres, hvis vi blot lader stå til.

Vores velfærd bygger på danskernes dygtighed og arbejdsomhed. Det har gjort, at vi indtil nu har kunnet klare os – og klare os godt – også i den internationale konkurrence. Derfor er det også høj beskæftigelse, dygtige medarbejde og uddannelser af høj kvalitet på alle niveauer, vi skal klare os på i fremtiden.

Den globale konkurrence om at producere bedst og billigst er blevet skærpet. Derfor kræver det handling nu, hvis vi skal sikre danske arbejdspladser i fremtiden. Socialdemokraterne har en række klare bud.

Vi vil tilbyde uddannelse til alle. De 25 procent af en ungdomsårgang, der i dag ikke får en kompetencegivende uddannelse, skal med på vognen. Hver eneste ung skal have en garanti for at få uddannelse – alternativet er det sørgelige skridt mod endnu en tabt generation.

Sammen med fagbevægelsen og arbejdsgiverne vil vi skabe yderligere rettigheder, så alle på arbejdsmarkedet løbende kan blive efterudannet. Vi vil oprette 10.000 flere voksenlærlingepladser. Vi vil genoplive hjemmeserviceordningen, som regeringen har udsultet. Vi vil sikre, at ældre ledige uden uddannelse får et servicejob i kommunerne – der er hårdt brug for deres indsats i omsorgen for vores børn og gamle.

Vores svar på globaliseringen kræver et stærkt samfund – kort sagt et velfærdssamfund, som giver den enkelte tryghed til at tackle forandringer.

Vores mål er at give hvert enkelt menneske lige muligheder og frihed. Velfærdssamfundet er vores middel. Og midler skal altid tilpasses morgendagens udfordringer, hvis de skal gøre fyldest i fremtiden.

Bruger vi fortidens midler på fremtidens udfordringer, forfejler vi vores mål. Hvis vi ikke sikrer vores velfærdssamfund, vil sammenhængskraften blive svækket. Og vi ved, at det er de mennesker der har størst behov for fællesskabet, der kommer til at betale prisen.

Velfærdssamfundet bliver i de kommende år udfordret af et i virkeligheden glædeligt faktum. Vi får – heldigvis – langt flere ældre. Og vi lever længere.

Men desværre kommer der også færre unge ind på arbejdsmarkedet. Dem, der skal på arbejdsmarkedet nu, kommer til at løbe stærkt, hvis vi fortsat skal have råd til velfærden. Hvis vi vil undgå, at vores børn kommer til at knokle endnu hårdere, end vi gør i dag, må vi få flere ind på arbejdsmarkedet.

Nogle af svarene kender vi. Vi skal forlænge vores allesammens udløbsdato ved at undgå, at vi bliver ødelagt og slidt af at gå på arbejde. Vi skal sørge for, at mennesker med en anden etnisk baggrund får plads på arbejdsmarkedet.

Og vi skal måske spørge, om flere kunne blive lidt længere på arbejdsmarkedet. Eller om retten til efterløn skal reserveres til dem, der har slidt hårdest og længst tid på arbejdsmarkedet.

Spørgsmålene er svære. Det er derfor, jeg ønsker, at vi i god tid skal tage en åben debat om netop fremtidens velfærd.

Slaget om efterlønnen i 1998 har lært os, at vi skal undgå ændringer, der kommer som en tyv om natten. Enhver må vide, hvad de har at regne med, når de bliver ældre. Vi vil ikke have hovsaløsninger. Det er derfor, jeg har foreslået, at der ikke skal være ændringer for dem over 40 år, og at vi tager diskussionen i god tid.

Jeg er blevet valgt som formand for Socialdemokraterne, fordi jeg har vist vilje til at tage også de svære diskussioner.

Det var os socialdemokrater, der satte dagsordenen, da vi skabte velfærdssamfundet. Nu skal vi også sætte dagsordenen for de ændringer, der er nødvendige, for at velfærdssamfundet også holder i de kommende generationer.

Vi er ikke bange for diskussion. Vi vil inddrage alle, der vil være med. Og vi vil tale op til vælgerne. Vi vil ikke ligesom regeringen sende alle svære diskussioner i udvalg, kommissioner og råd. Lige meget om det handler om globalisering, struktur eller velfærd. Regeringens svar er det samme: I udvalg med det, så tager vi diskussionen næste år.

Jeg synes, man undervurderer danskerne, når nogen påstår, at vi ikke både kan bekæmpe nutidens nedslidning og udstødning på arbejdsmarkedet og samtidig diskutere, om alle også i fremtiden skal have ret til efterløn.

Hvis vi ikke fremtidssikrer velfærdssamfundet, bliver snakken om solidaritet et skalkeskjul for egoistiske generationer, der ikke tager ansvar for fremtidens svage. Så bliver solidaritet en tom frase, hvor de mennesker der har mest behov for fællesskab forbliver ufrie, og så vokser ulighederne. Med et Danmark, som brækker over til følge.

Desværre ser vi allerede kimen til det delte Danmark i dag. Og det til trods for, at Danmark er et rigt land med en stolt tradition for solidaritet - ikke mindst takket være Socialdemokraternes indsats gennem det meste af sidste århundrede. Et samfund med en høj grad af lighed og frihed.

Men nu går det den forkerte vej. Fællesskabet er på retur, og der er tegn på øget opsplitning i vores samfund. Vi ser det på boligområdet, på arbejdsmarkedet, i folkeskolen og på sygehusområdet.

Tiden er inde til at sætte fokus på nye former for fattigdom og nye former for ulighed, som ødelægger den enkeltes chance for at skabe sig et godt liv. Alt for mange mennesker er i dag holdt udenfor arbejdsmarkedet. Og tallet er vokset under den borgerlige regering. Den læner sig op af markedskræfterne og er blottet for konkrete udspil til, hvordan vi får et mere åbent arbejdsmarked, så flere kan være med.

Mange af dem, der ikke er med på holdet i dag, er indvandrere. Regeringen har totalt forsømt at tage fat på integrationsopgaven. En stram udlændigepolitik er det eneste, regeringen fokuserer på. Og derfor halter den.

Vi går derimod på to ben. Vi vil og kan begge dele – både den stramme udlændigepolitik og en sammenhængende integrationspolitik, der favner arbejdsmarkedet, skolen, uddannelser, boligområdet og når det gælder forebyggelse og bekæmpelse af kriminalitet.

Da regeringen tiltrådte, løb 10-årige indvandrerdrenge rundt og lavede drengestreger. Nu er de 14 år. Drengestregerne er skiftet ud med vold og kriminalitet. Nye 10-årige knægte risikerer at følge i deres fodspor. Gør vi ikke noget, bliver deres fremtidsudsigter ikke lysere, og splittelsen mellem ”dem og os” vil vokse.

Det handler jo helt grundlæggende om, at vi skal give alle en chance – uanset deres baggrund. Det kalder på vores solidaritet. Ikke bare, når vi mødes for at fejre 1. maj, men alle 365 dage om året. Det er både det enkle og det svære budskab.

Det er enkelt, fordi sådan føler vi. Det er, hvad vi mener, og hvad vi kæmper for. Det er svært, fordi vilkårene hele tiden forandrer sig. I disse år i form af globalisering, flere ældre og ny fattigdom. At det er svært skal ikke afholde os fra at tage fat på udfordringerne.

Vi er valgt til at tage ansvar, også når det er besværligt. Kun hvis vi sidder med hænderne i skødet og lader stå til, bliver det uoverkommeligt. Sådan er det ikke med os. Vi har valgt en kurs, hvor vores værdier om frihed, lighed og solidaritet stadig er det grundlæggende for os. Men hvor vi også tør tage debatten om, hvor samfundet skal bevæge sig hen.

Jeg håber, at I vil være med til at fortsætte diskussionen. Rigtig god 1. maj.

***" 11461
"80" "https://www.dansketaler.dk/tale/viden-om-miljoevenlig-energi-er-vejen-til-mere-beskaeftigelse" "Viden om miljøvenlig energi er vejen til mere beskæftigelse\"
 
Om ganske få uger forlader den sidste slagteriarbejder Danish Crowns slagteri i Hjørring. Da lukningen af slagteriet blev offentliggjort midt under valgkampen var alle TV stationerne i nogle dage rettet mod Hjørring, og der blev givet rigtig mange politiske løfter om hvad der ville blive sat i stedet til de fyrede slagteriarbejdere. Det meste var der ikke indhold i.
Men et tilbud var der faktisk indhold i. Det kom ikke fra politikerne, men derimod fra solvarmevirksomheden, ARCON, der ligger kanske få km. herfra. ARCON tilbød at omskole slagteriarbejderne. Og tilbød desuden job. Den eneste forudsætning var, at staten ville hjælpe med til at sætte skub i udbygningen med solvarme igen, efter 3-års ørkenvandring. ARCON fik aldrig et svar, og det er jo det samme som et klart nej.
Anders Fog Rasmussen holder mange flotte taler. Her siger han gang på gang, at det ”De andre kan gøre billigere skal vi gøre bedre”. Det kan man jo kun være enig i. Vi er jo alle sammen vokset op med, at vores viden er vores vigtigste råstof.
Solvarme er faktisk et af de områder område, hvor vi - ironisk nok - er rigtig dygtige. Europas største solvarmeanlæg ligger i Danmark, på Ærø. Et andet område er vindenergi. Vi har endnu næsten halvdelen af verdensmarkedet på vindenergi og over 20% af den strøm I og jeg trækker ud af stikkontakten kommer fra vindmøller. Vi er blandt de bedste i verden til at lave biogas. Vi har potentialet til at blive førende i bølgeenergi. Og vi har et kæmpe potentiale i mere effektiv anvendelse af energi .
Lad mig komme med et enkelt eksempel:
Af den energi, vi i dag bruger til varme og el kan vi undvære 40%, uden på nogen måde at skulle have det mindre varmt eller mindre lyst. Det er oven i købet sådan, at det er en god forretning for den enkelte boligejer eller virksomhedsejer. Beregningerne er ikke mine. Det er regeringen selv, der har beregnet det. Vi har så kørt det engang igennem de helt gængse økonomimodeller, der viser, at det vi skabe 18.000 job i den private sektor, hvor langt defleste job er jo til ufaglæret og faglærte, der er de to grupper der er mest i farezonen pga. udflytning af job.
Den viden, det vidensamfund, der bliver sagt så mange ord om i alle skåltalerne, har vi faktisk her. Lige omkring os. Udviklet af mennesker, der kan se mulighederne og har kæmpet for at omsætte den til nye virksomheder og job, der samtidig respekterer, at vi ikke bare kan satse på, om vi bruger løs af den billige olie og naturgas uden tanke for miljøet og de generationer, der kommer efter os.
Men overfor denne guldgrube af viden og muligheder foretrækker regeringen den gammelliberalistiske formel om at , at store skattelettelser er vejen frem, for så skal markedet nok af sig selv klare ærterne. Og her ser de så helt bort fra både den asociale omfordeling, som skattelettelser har været OG det forhold, at job og job ikke er et fedt.
Det er ikke ligegydlgt om vi skaber job, hvor vi bestræber os på at undgå farlige kemikalier, eller at rå forbruge de sparsomme olie- og naturgasrecourcer. Eller om vi skaber job, hvor vi giver en hat i, om produkterne forurener.
... og en bæredygtig fremtid
Vi ved nemlig godt, at vi trækker meget hårde veksler på naturens kassekredit. Vi bruger ganske enkelt så hårdt af naturen ressourcer, at vi, som den første generation er ved at undergrave livsvilkårene for fremtidige generationer.
Den globale opvarming er ikke blot et diskussion for kloge hoveder i forskerverden. Den er desværre en realitet, der ikke bare truer med, at lavliggende områder vil bliver oversvømmet i dette århundred, men at de store glechere rundt om i verden vil smelte med faretruende konsekvenser for millioner af menneskers drikkevand, vand til husdyr og vand til landbrug.

Det forhold, at vi er 6 mia. mennesker på denne klode gør, at vi ganske enkelt er nødt til at skabe fremtidens job på bæredygtigt grundlag - også hvis vil tage de enorme forskelle mellem rig og fattig alvorligt og være solidariske med både de mange i [den] tredije [sic] verden, der arbejder under helt forfærdende forhold og vores egne børnebørn og oldebørn.
Så kom ikke her og sig, at der ikke er forskel på højre og venstre i dansk politik. Der er afgørende forskel. Vi kan ikke fortsætte med at producere som i det gamle industrisamfund, hvor vi vitterlig troede, at naturens ressourcer er uudtømmelige. I dag ved vi, at det ikke passer. Det er derfor helt afgørende, at vi bruger vores viden maksimalt, så vi formår, at skabe fremtidens job på et bæredygtigt grundlag.
Den danske model handler om mindre forskelle - og den er truet
Det er ikke ret mange år siden, at der var et politisk flertal, der talte stolt om den danske model. I dag ignoreres den af det politiske flertal. Men for mig er den fortsat en model. Ikke statisk, men en dynamisk måde at tænke på.
Det unikke ved den danske model, er nelig ikke kun et godt velfærssystem eller respekten for aftaler på arbejdsmarkedet. Den er meget mere: En gurndlæggende solidarisk model, hvor vi stiler mod at udjævne sociale skel (sorte som hvide). Og en model, hvor der er respekt for det folkelige engagement. En model, hvor der er respekt for, at viden ikke bare er noget der udgår fra de højestuddannede, men netop består i en kombination af forskellige typer af viden. Og en model, hvor vi har skabt fremadrettede resultater ved at stille høje miljøkrav.
Det er vores vision at gøre Danmark til et synligt udstillingsvindue for, hvordan vi både skaber job og gør det på et bæredygtigt grundlag. Ikke kun indenfor energisektoren, men bredt set. Og det er for mig helt afgørende, at mens man godt kan være rød uden, at være grøn. Så kan man ikke være grøn uden at være rød.
For er der noget, der er en udfordring for ultraliberalismen, og dens ligegyldighed overfor almindelige menneskers trivsel, her - og globalt, så er det kampen for at styre markedet, så et produkt ikke er lige godt, uanset om det er smækfyldt nmed farlige kemikalier eller ej. Uanset om det er proppet med tilsætning af kunstige vitaminer eller baseret på gedigne sunde råvarer.
Der er tilsyneladende nogle, der tro, - og gerne vil have os til at tro - at der findes en eller anden hemmlig [sic] gældssaneringsordning, hvor vi bare kan forsætte overforbruget af naturens ressourcer, og så få det hele klaret ved kasse et, når det bliver synligt, at den er rigtig gal. Men en sådan ordning findes ikke.

Stem ja til EU's forfatningstraktat
Om få måneder skal vi stemme om EU’s forfatningstraktat. Mange mennesker er i tvivl. Og jeg forstår dem. EU virker ofte uoverskueligt. Den nære mere overskueligt. Men jeg er ikke i tvivl om, at vi og jeg personligt anbefaler et ja.
Det gør jeg, fordi forfatningstraktaten er bedre, end den traktat, vi har nu, Nice-traktaten. Den er mere demokratisk. De folkevalgte får væsentlig større indflydelse, hvilket både betyder større nærhed til borgerene, et langt stærkere demokratisk modspil til ministerrådet og et langt stærkere modspil til de pengestærke lobbyister, der har alt for let spil så længe, at magten især ligger i ministerrådet.
Med forfatningstrakteten bliver princippet om åbenhed skrevet direkte ind i EU lovgrundlag, og det kommer til at stå som det allerførste i forfatningstraktaten, at EU er baseret på retsstaten, ligestilling, solidaritet osv.
Forfatningstraktaten er vigtig for, at udvidelsen med 10 nye medlemslande kan fungere og vi får med forfatningstraktaten et bedre grundlag for at kunne udvikle EU til et konfliktløsende alternativ til USA’s dominerende militarisme.
Men jeg anbefaler også et ja fordi vi betragter EU som nen politisk kampplads, hvor det er vigtigt, at progressive politikere er til stede,. For at sætte de rigtige dagsordener og for at kæmpe for, at europa bliver en foregangsregion. Socilalt, miljømæssigt og sikkerhedsmæssigt.- Det er ganske enkelt alt for farligt, forsat at overlade den globale dominans til USA - med denne store stats militaristiske tænkning, fornægtelse af globale uligheder og ligegyldighed overfor klodens miljø.

Kommunalreformen
Fra det europæiske vil jeg godt vende mig til det nære. Kommunalreformen. Kommunalreformen er blevet lanceret under overskriften decentralisering. For en overfladisk betragtning kan det godt lyde rigtigt, for meget mere bliver jo med reformen smidt ud til kommunerne. Bag denne overflade gennemer der sig imdilertid en anden sandhed. En sandhed, hvor der sker en stærk centralisering til staten.
En sandhed, hvor vores sudhedsvæsen bliver overladt til regioner, der ikke får ret til at opkræve skatter, og derfor reelt bliver dybt afhængige af staten. En sandhed, hvor små sygehuse nedlægges i rivende hast. Og hvor de små samfund ganske enkelt risikerer at tørre ud. Regeringen har mildt sagt ikke været interesseret i at lytte, og det ser derfor ud til at reformen bliver kørt igennem på det snævrets mulige flertal.
Det er skammeligt, Og lade mig derfor blot slutte med endnu engang at sige det helt klart. Vi lever ikke i et land, hvor det er et fedt om man taler højre eller venstre. Der er forskel, og den forskel har stor betydning for, hvad det er for et land, vi skal leve i fremover..." 9163
"81" "https://www.dansketaler.dk/tale/3325" "Kære alle sammen
Danmark er et særligt land.
Vi har hinandens ryg. Solidaritet er ikke et fremmedord. Det er en stærk værdi. 
Hvis du bliver syg, går du til lægen uden dit dankort. Vores børn får en god og gratis uddannelse. Lønmodtagerne har ordentlige vilkår. Og alderdom er ikke det samme som fattigdom.
Ja, vi har skabt et fantastisk land.
Og vi har gjort det sammen. Med Socialdemokraterne og arbejderbevægelsen i front. Det er det Danmark, du kender.
Det er det, vi fejrer i dag. Den 1. maj. Vi er godt på vej ud af de lange skygger fra de borgerliges dødssyge blokpolitik. Vi er godt på vej ud af krisen.
For hvad er status efter knap 4 år med en socialdemokratisk ledet regering?
Det skal jeg sige jer:
Vi har haft vækst i seks kvartaler i træk. Budgetter er noget, vi holder. Også når det er svært.
Og vigtigst: Arbejdsløsheden falder. Beskæftigelsen stiger.
I stedet for at uddele flere fyresedler uddeler virksomhederne nye lønsedler. Der er kommet over 30.000 nye job.
Før mistede vi arbejdspladser. I 22 måneder er nye kommet til.
Mennesker kommer i arbejde.
Og for helt almindelige lønmodtagere kan det bedre betale sig at arbejde i dag, end da vi havde en borgerlig regering.
Vi er Socialdemokrater. Og vi gør en forskel.
I 2011 overtog vi ansvaret efter Lars Løkke Rasmussen og 10 år med VKO. 
Vi var et af de lande, som blev ramt hårdest af krisen. Hvorfor?
Sandheden er, at de borgerlige ikke magtede at tage ansvaret for Danmark. 
For hemmeligheden om de borgerlige er, at de er bedre til at bruge penge end til at holde budgetter.
Virksomhedernes konkurrenceevne blev forsømt. Arbejdsløsheden steg. 
De rigeste fik enorme skattelettelser. Almindelige lønmodtagere fik multimedieskatten. Fællesskabet slog revner.
Lad det være helt klart: Vi vil ikke have Lars Løkke Rasmussens Danmark tilbage. 
Vi skal ikke sætte vores resultater over styr.
En af de ting, jeg er gladest for, er, at vi har afskaffet Venstres fattigdomsydelser. Betyder det noget?
Ja. I dag bliver færre familier sat på gaden, end da Lars Løkke Rasmussen havde ansvaret. Færre børn vokser op i fattigdom.
Sådan skal det være i Danmark.
Men vi er slet ikke i mål. Vi er i gang med at investere i vores fælles sundhed. Bedre kræftbehandling. Så flere overlever.
Der er ansat over 7.000 flere læger, sygeplejersker og andre på vores hospitaler. 
Og kære venner. Fra 1. september gælder behandlingsgarantien også psykiske lidelser. Slut med at forskelsbehandle fysiske og psykiske sygdomme.
I Danmark må du aldrig stå alene, hvis sygdom rammer. Og det er Socialdemokraterne garanten for.
For i modsætning til Venstre har vi ikke nulvækst.
Nulvækst er en spændetrøje på vores velfærd. En spændetrøje, som år for år strammer til.
Der er jo en grund til, at Venstre ikke vil kalde barnet ved sit rette navn.
Nulvækst fungerer på en rigtig fiffig måde.
Det første år mangler der 3 milliarder kroner. Man fyrer hist og pist i den offentlige sektor. Det næste år mangler der så 6 milliarder kroner. Så sparer man måske på skolebøgerne. Det tredje år er det 9 milliarder kroner. Det fjerde år er det 12 milliarder kroner.
Er det nu de ældre eller de syge, der skal spares på?
Svaret blafrer i vinden. En rigtig Løkke-model.
Men det mest fantastiske er, at de borgerlige siger, at de vil bruge flere penge på sundhed.
Altså samtidig med at de har nulvækst. Samtidig med at Dansk Folkeparti vil bruge så mange milliarder, at julemanden bliver arbejdsløs. Samtidig med at Liberal Alliance og de konservative vil give historiske skattelettelser til de rigeste. Og Venstre vil have en boligjobordning til solen brænder ud.
Kære venner.
Det hænger jo ikke sammen. Selv et par spenderbukser kan revne. Lad nu være med at bruge flere penge, end I har. Danskerne skal ikke betale flere af Løkkes regninger, end de allerede har gjort.
Ret skal nu også være ret. For Venstre har faktisk fremlagt enkelte forslag til, hvordan der skal skaffes finansiering.
Selvfølgelig skal der spares på fradraget til de tusindvis af lønmodtagere, der betaler deres faglige kontingenter. Der er nogen, som siger, at Venstre er et lønmodtagerparti. Der er også nogen, som siger, at der ikke har været mennesker på månen.
Men det vigtigste i Venstres økonomiske skuffeplan er, at der skal skæres i kontanthjælpen.
Man har ovenikøbet indrykket dyre annoncer i hele landet. Her fortæller man om, hvordan familier på kontanthjælp får 454.000 kroner om året. Altså før skat. 
Man forsøger at tegne et billede af, at man lever i sus og dus på kontanthjælp. 
Ved I, hvor mange familier det handler om?
Det skal jeg sige jer: 1.000 familier. Og mange af de mennesker og deres børn har det ikke let.
Det er dem, som Venstre fører kampagne mod.
Kære Venstre. Kære Lars Løkke Rasmussen. Hvor småt kan det blive? 
I kan ikke være det bekendt.
Vi skal ikke have et Danmark, hvor man driver klapjagt på de mest udsatte i vores samfund.
Vi skal stille krav til hinanden. Men vi skal gøre det på en ordentlig måde. Med respekt og værdighed.
Derfor har vi gennemført en kontanthjælpsreform. Unge skal ikke gå rundt på passiv forsørgelse. Det virker. Antallet af unge på kontanthjælp falder.
De snakker. Vi handler.
Danmark er tilbage på sporet. Og her skal vi blive. Det kræver en sikker hånd på rattet. Det kræver vækst og flere arbejdspladser. Og vel og mærke i hele Danmark.
Derfor har vi oprettet en togfond. Derfor har vi målrettet afgiftslettelser til virksomheder udenfor de store byer. Derfor fremlægger vi om kort tid nye initiativer, som sikrer vækst i Danmarks yderområder.
Hele Danmark skal med.
Nu er tiden kommet til, at vi udbygger vores velfærd. År for år.
Der bliver ikke tale om luksus. Vi skal stadig vende hver krone i den offentlige sektor. Men vi kan fastholde og forbedre det Danmark, vi kender og holder af. 
Det betyder også, at vi skal sikre lønmodtagernes tryghed.
Tryghed handler om ordentlige løn- og arbejdsvilkår. Og tryghed handler om et emne, der optager os socialdemokrater, nemlig vores dagpengesystem.
I 2010 fik Kristian Thulesen Dahl en ide. En rigtig dårlig ide. Over en omgang flæskesteg ændrede han sammen med Lars Løkke dagpengesystemet. Siden har over 50.000 mistet deres dagpenge. Man må håbe, at det var en god flæskesteg.
Socialdemokraterne stemte imod. Vi førte valgkamp for at ændre det. Men flertallet ville det anderledes. Vi har gjort alt, hvad vi kunne for at afbøde konsekvenserne af Thulesen Dahl-reformen.
For os er det meget simpelt: Arbejdsløshed er ikke den enkeltes problem. Det er et fælles problem. Sådan har det altid været for os socialdemokrater.
Derfor vil jeg også sige det helt klart; Socialdemokraterne ønsker et nyt dagpengesystem.
Reglerne for genoptjening fungerer ikke godt nok. Og derfor skal de nytænkes. 
Vi skal have et dagpengesystem, hvor færre falder ud, og hvor der er mere tryghed. Og kære venner, det får vi.
Men vi siger også klart, at vi har de penge, vi har. Dagpengesystemet må ikke blive dyrere. Og målet må altid være, at man er så kort tid på dagpenge som muligt. Ikke mindst når man har en regering, der sikrer en solid vækst. Det bedste dagpengesystem er en stærk økonomi.
Og vi siger nej tak til flere hovsaløsninger og blokpolitik. Et nyt dagpengesystem skal være robust og holde længe. Derfor ønsker vi et dagpengesystem, der bygger på et bredt flertal. Det skaber tryghed.
Vi vil gøre det ordentligt.
Derfor kommer vi heller ikke til at fremlægge et fikst og færdigt forslag til et nyt dagpengesystem.
Vi ønsker resultater. Ikke politiske paradeforslag.
Og derfor vil jeg også sige til vores venner i SF og Enhedslisten: Er det ikke på tide, at I stopper med at sige, at det er Socialdemokraterne, der ikke ønsker et nyt dagpengesystem. Når nu alle ved, at dagpengesystemet er Kristian Thulesen Dahls ansvar.
Er det ikke på tide, at I fortæller danskerne, at lønmodtagerne er bedst tjent med, at det er Socialdemokraterne, som sikrer et nyt dagpengesystem. Og at det ikke skal være Løkke og Thulesen Dahl – der som Knold og Tot – skal forsøge at rydde op efter sig selv?
Jeg synes, at svarene giver sig selv.
Kære venner.
1. maj står i resultaternes tegn. Vi sagde, at vi ville føre Danmark gennem krisen med vores solidaritet og ordentlighed i behold. Vi er godt på vej.
Men vi er ikke i mål. Det afhænger nemlig af det kommende valg.
Meget er på spil. De borgerlige står klar med nulvækst og et overflødighedshorn af tvivlsomme skattelettelser. Lønninger på tysk niveau. Brugerbetaling hos lægen. Nedskæringer på SU’en.
Hvor skal man starte, og hvor skal man slutte?
De kan ikke vente med at komme i gang med deres eksperiment med Danmark. 
Liberal Alliance vil fyre 90.000 i den offentlige sektor. De konservative vil stoppe alt og alle.
Hvad med Dansk Folkeparti? Ja, hvad med dem? De vil sige hvad som helst. De vil mene hvad som helst. Den ene dag er de for. Den næste dag er de imod.
Men husk nu på; Dansk Folkeparti har én og kun én mærkesag, og det er, at Lars Løkke skal være statsminister i Danmark. En stemme på Kristian Thulesen Dahl er en stensikker stemme på Lars Løkke.
Og Venstre. Ja, vi ved jo, at de er godt klædt på til valgkampen. Og ellers vil de være, som de plejer.
De vil skræmme i øst og i vest. Vi vil høre halve sandheder og hele løgne. Det har vi prøvet før.
Men Venstre kan bare komme an. Danmark er tilbage på sporet. Her skal vi blive. 
Danmark er et fantastisk land. Vi skal have alle med.
Vi skal have bedre sundhed og ikke mere brugerbetaling. Vi skal have danske lønninger til danske job og ikke social dumping.
Vi skal have den bedst uddannede generation og ikke urimelige adgangskrav. Vi skal give mennesker på kontanthjælp en udstrakt hånd og ikke en kold skulder.
Vi skal have vækst og ikke nulvækst.
Vi skal holde fast og ikke eksperimentere med slingrekurs.
Vi er socialdemokrater. Og vi gør en forskel.
Vi skal videre med det Danmark, du kender." 9814
"82" "https://www.dansketaler.dk/tale/jess-g-berthelsens-1-maj-tale-2019" "”Maani nunami uagut kalaallit kineserinngortinniarneqassanngilagut.”
Siullermik sulisartut ataqqinartut nunarsuarmi sulisartut ullorsiornitsinni pilluangaaritsi, ullorlu manna sulisartut ulluat pingaartittuuaannarisiuk, siulittami sulisartuusut sulingaarnermikkut ulloq tamanna pilersinnikuuaat.
Aamma nunatsinni namminersornerulluni oqartussaaneq ulloq manna ukiut 40-t matuma siornatigut eqqunneqarpoq. Tamanna anguneqarpoq angutit pingasut taamanikkut pissutsini atuuttuni sapiingaarlutik siuttuunerisigut. Taakkua eqqaaneqarnerat ataqqinartuuli.
Pingajoqqat taakkua pingajuat maanna suli peqqilluni nunami maani inooqataasoq, ukiorpassuarnilu kiffartuussilluni politikkikkut sulisimasoq, isumaqarpunga aamma imaannaanngitsumik qutsatissaqarfigigipput.
Ullumikkut oqalugiaatissanni una qulequtsiuppara: ”Maani nunami uagut kalaallit kineserinngortinniarneqassanngilagut”.
Ukiuni kingullerni takussaaleraluttuinnarput maani nunami allamiut suliartortut, tassanilu immaqa takussaanerpaalerlutik illoraarsoorannguavut. Unali erseqqissaatigilara: Taakkununnga nammineq tikisitatsinnut akeqqersornaveersaassagatta, namminermiuna tikisitavut sulisartoqatigalugillu.
Assuarlissagutta akuersisimasunut assuarlissaagut, suliartortitatsinnuunngitsoq.
SIK-p ukiorpassuit sorsuutigisimavaa sulisartut ilaquttaminnut, meeqqaminnut, piffissaqarnerulernissaat – tamannami aamma paasinarmat politikkikkut pingaartinneqartoq. Tassami aamma maannakkut meerartaarnermut atatillugu sulinngiffeqarsinnaaneq sivitsortinneqaleraluttuinnarpoq meeqqanngooq pingaartissagatsigit – tamannalu immini ajunngilaq.
SIK-p ukiorpassuit sorsuuteqarnermigut sapaatip-akunneranut nalunaaqquttapakunnerini 40-ni sulinissaq angusimavaa, taamatullu aamma sapinngisamik qaangiuttuunnginnissaq isumaqatigiissutitigut angusimallugu.
Maannakkulli ataasiaannarnata minnerunngitsumik Royal Greenland eqqarsaatigalugu tusartarparput kineserit assut nersualaarneqartut – sulerusussusiat sullerissusiallu pillugit, aamma tiimerpassuarni sulerusuttarnerat eqqaaneqartarluni. Maannalu ersarissumik oqaatigilara: Maani nunami uagut kineserinngortinniarneqassanngilagut!
Kineserit nunaminni nalinginnaasumik ullormut 12 tiimit sulisinneqartarput. Imaanngilaq tamanna nuannarigamikku. Tassami nunaminni inuttut pisinnaatitaaffiit tungaasigut assut killilersorneqarput ulluinnarnilu oqartussaaqataanerat annertuumik killilersugaalluni. Nalinginnaasumillu aamma sivikinnerusumik ullormut sulisinnaanissartik anguniartuaraluarpaat meeqqatik piffissaqarfiginerujumallugit.
Maannakkullu misigisimalerpugut SIK-p ukiorpassuarni sorsuutigisimasaa sequtserniarneqalersoq – avataaningaanniit tikisitsiinnartaleratta \"atornerlugassatsinnik\", taakkulu nersualaangaartarlutigit suliumatunerannik.
Uagut sulisartut kalaallit taamatut pineqassanngilagut! Meeqqatsinnut piffissaqarusuppugut – ilaqutariissuseq piffissaqarfigerusupparput – meeqqatsinnik tungiuerusuppugut.
Aamma eqqaamaneqassaaq nunanut avannarlernut sanilliulluta suli ullormut sulisarnerput sivisunerungaatsiarmat. Tassami nunani avannarlerni sapaatip-akunneranut 37 tiimit sulisarput. Taamammat kinguleruteqqavugunaasit.
Uteqqillugu: Uagut maani nunami kineserinngortinniarneqassanngilagut! Asuliinnaanngitsoq tamanna qulequtsiuppara. Tassami malunnarsigaluttuinnarpoq maani nunami atugarissaartut nalinginnaasumillu sulisartut akornanni qunneq annertusigaluttuinnartoq. Taannaannaanngitsoq: Sumiiffiimmiit sumiiffimmut aamma qunneq annertusigaluttuinnarpoq. Tassami kommunerujussuit tamarmik ilungersorput sapinngisamik namminneq kommuniminni inuttaasunik amerlisaaniarlutik, suliffinnik pilersitsiniarlutik, akileraartartut sapinngisamik amerlisarniarlugit.
Taamatulli iliornerup tamatta ajorsartissaavaatigut. Tassami inuiannguit taakkuinnaavugut, kommuunerujussuillu ilaanni inuit amerlisimappata taava kommunerujussuit ilaanni allami inuit ikileriarsimassapput.
Tassanilu isumaqarluinnarpunga Tunu pilliutigineqartoq. Tassami Tasiilami suliffissaaleqineq amiilaarnaannartumik annertussuseqarpoq, ukiuni kingullerni suliffissaaleqineq 25 procentini inissisimajuarsimalluni. Aanali amilaarnarnerpaaq: Qanoq iliuuseqartoqanngilaq. Pilersaartoqartaraluarpoq suliffeqarfinnik pilersitsisoqarniarluni, tamannali ulloq manna tikillugu iluatsinngisaaannarpoq. Illuatungaatigulli Nummut noorartut amerliartuinnarput, tassanilu tassa allunaasaq kittorarpoq.
Massakkummi takusinnaavarput Nuummi inissaaleqineq annertusiartuinnartoq. Malinnaasinnaannginnerullu kingunerisaanik sanaartornermi akit amiilaarnaannartumik qummut inissittut ilaasortatsinnit akilerneqarsinnaanngilluinnartut takussaaleraluttuinnarput – qanorlu iliuuseqartoqanngippat akit qaffakkaluttuinnassapput.
Taamaattumik nunarput tamaat eqqarsaatigalugu pilersaarusiortoqartariaqarluinnarpoq, Nuummut nuttarneq annertusiartuinnassanngippat.
Aanalu tupinnarnerpaaq: Avataaninngaanneersut kineserit il.il. qanoq ilillutik pinerpoq inissaqartinneqartuaannarput, nunaqavissullu maani Nuummi ukiut allaat 20-t tikillugit initaarnissaminnut utaqqisariaqartarput.
Inatsisartut pisunut isiginnaaginnarniarunik Nuummullu nuttarneq annertusiartuinnartoq qanoq iliuuseqarfiginianngikkunikku taava amerlanerusunik inissialiortitsinissamut aningaasaliiniarlik Nuummi ilaasortatta akilersinnaasaannik.
Imaanngilarli sinerissap ilaani allani aamma inissaaleqisoqanngitsoq – kisianni illoqarfimmut Nuummut sanilliullugu inissaaleqineq qujanartumik annikinneruvoq, naak illuatungaatigut sineriassuatsinni inissiarpassuit aamma inoqanngitsut takussaaleraluttuinnartut.
Taamaattumillu aamma apererusunnarpoq: Naak Kommuneqarfik Sermersuup Tasiilamut, Paamiunut Qeqertarsuatsiaanullu pilersaarutai? Imatummi isikkoqaleraluttuinnarmat Nuuk kisiat inerisaavigissallugu pilersaarusiortoqartoq.
Taamaammat Tunu, tassa Tasiilaq, puigorluinnarneqartutut isikkoqarpoq. Isumaqarpungalu piffissanngortoq piviusumik maannangaaq iliuuseqartoqarnissaanut – tassa Tasiilami suliffeqarfinnik nutaanik pilersitsisoqarnianngippat tassani suliffissaaleqisorpassuit Kitaani sulisussaaleqiffiusunut suliartortinneqarniarlik, sulisorissallugimmi kineserinit ajukkunnannginnerulluaasarput.
Taamaattoq qaamanimininnguamik soorlulusooq takusaqaqqajaalersunga: Tassami soorluuna kiisami Kujataani qanoq pisoqaleraluttualersoq, tassami aamma piffissanngorluinnalermat, Kujataanimi suliffissaaleqineq aammattaaq annertuvoq, innuttaasullu suliffissaqannginnertik peqqutigalugu illoqarfinnut allanut noraartut takuneqarsinnaavoq. Tamanna immini ajunngikkaluarpoq, tassa avataaninngaanniit tikisitsiortornermit pitsaanerungaarpoq nunatsinni suliffissaaleqisut nunatta ilaani allani sulisussaaleqiffiusunut suliartortarpata. Kisianniuna Kujataani suliffinnik nutaanik pilersitsisoqanngippat nunatta kujataata inuerukkaluttuinnarnissaa ernumanartoq. Taamaammat maannakkut soorlu Narsami Kuannersuarni saffiugassanik qaqutigoortunik piiaanissaq soorlu piviusunngoriartuaalersoq – taamatullu pisoqalernera SIK-p tikilluaqqungaarpaa.
Neriuutigalu uaniippoq: Aammami Kommune Kujalliup tamanna aatsitassarsiortitseqatigiinnut taakkununnga marlunnut pineqartunut atsioqatigiissutigereerpaa, tassa nunaqavissunik taakkunani suliffeqarfinni annertunerpaamik atuinissaq. Tassaniillunilu sinerissami suliffissaaleqiffiusuni sulisartoqatitta suliffissaqalersinnaanerat, immaqalu nunarput ataasiunerusoq taamaalilluta takoqqissinnaaleriartussavarput.
Taamaammat isumaqarpunga aamma piffissanngortoq aaliangiutivissallugu Niuernermik Ilinniarfiit tamarmik Qaqortumut nuunneqarnissaat, kiisalu Saviminilerinermut Ilinniarfik Sisimiunut nuullugu, taamattaarlu inulerinermik ilinniartitsineq tamaat Ilulissanut inissillugu.
Taannaannaanngilaq. Maannakkut Nuummut nuttarneq taamatut ingerlaannassapput sineriassuatsinni naak sulisussavut? Sineriassuatsinni kikkut sulisorissavavut? Aammalu sineriassuatta qanoq inoqarnissaa eqqarsaatersuutigineqarpa?
Piffissanngorsorinarpoq oqariartussalluni sumiiffinni ukunani inerisaaniartugut: Avannaani, Diskobugtimi, Qeqqani, Kujataani, Tunumi.
Tamatummi iliunngikkutta ernummatigaara Nuup pilersaarutini iluatsissagaa, tassalu 2030-mi maani Nuummi inuit 30.000-inngorsimassasut, tassa imaappoq sineriassuatta sinnerani inuit taamaallaat 25.000-it najugaqalersimassasut – tassami Kalaallit Nunaanni amerliartorata ikiliartoratta.
Taamaammat piffissaagallartillugu nuna tamaat eqqarsaatigalugu maannangaaq pilersaarusiorniarta nunarput tamaat ataatsimut isigalugu. Tamannarpiaq SIK-p Nakkutilliisoqarfiata qanittukkut ataatsimiinnerani siulersuisuunerit nalunaarutaannut naggasiutigalugu oqallisissiarineqarpoq maani nunatsinni inuiaqatigiinnut tamanut tunngatitaq – oqallisissiaq taanna SIK-p nittartagaani atuarneqarsinnaavoq.
Maannakkut akisussaaffeqanngitsuliorpugut sumiiffiit ilaanni sulisussaaleqineq isiginngitsuusaaginnartutut ikkatsigu, minnerunngitsumillu Tunu eqqarsaatigalugu annertunerusumik qanoq iliuuseqartoqanngimmat.
Suliffissaaleqinerup sulisussaaleqinerullu nunarput equtikkaluttuinnarpaa – maannakkullu atugarissaartut sulisartullu akornanni qunneq annertusigaluttuinnarpoq. Tamanna meerartatsinnut imaannaanngitsumik siunissami kingunerlussinnaavoq, tassami meeqqat angajoqqaatik sulinatik angerlarsimaannartut isigiuarunikkit isumaqalissammata inuuneq nalinginnaasoq taamaattussaasoq.
Kiisalu naggataatigut, naak siusinnerusukkut oqaatigereeraluarlugu, isumaqartuarpunga nunatsinni politikkikkut kukkunerit annertunerpaartarileraat mittarfiit tallilerneqarnissaasa ataatsikkorsuaq suliarineqarnissaannik aaliangersimaneq. Tassami kittaarlugit suliarineqaraluarpata sulisartunut nunaqavissunut amerlanerpaanut sivisunerpaamillu suliffissaqartitsisinnaagaluarput.
Neriuppungalu siunissami taamatut suliassanik annertuunik aaliangiiniarnerni eqqaamallugulu siunertarineqartuartassasoq manna: Suliani aallartinneqartuni maani nunaqavissut sapinngisamik amerlanerpaat sivisunerpaamik sulisorineqarnissaat. Kingumullu sulisartut ulluanni pilluangaritsi, ullorsiorluarisilu." 9927
"83" "https://www.dansketaler.dk/tale/jess-g-berthelsens-1-maj-tale-2018" "Sulisartut ataqqinartut,
nunarsuarmi sulisartut ulluanni ullorsiornissinni tamassi pilluangaaritsi.
Pinngitsoorusunngilagulli Inatsisartunut qineqqusaarsimasut aammalu qinigaasut periarfissaq manna iluatsillugu pilluaqqussallugit. Ilissimi sassarsimavusi nunarput inuilu sullikkusullugit, sumilluunniit partiimit aallaaveqaraluarussi.
Ukiormanna sulisartut ulluanni sammerusuppara ukiuni kingullerni annertujartuinnartumik nunanit allanit sulisussanik tikisitsisariaqartarneq.
Kingullertigut allaat siusinnerusukkut tikisitanit suliffigineqartarsimanngitsuni, tassa aalisakkerivinni, nunarsuup illuatungaaninngaanniit tikisitsisoqartalerpoq. Tassa kineserinik. Illoqarfinni pineqartuni aammalu nunaqarfinni illoqarfinnilu taakkununnga qanittuni ilaatigut suliffissaaleqisoqaraluarpoq.
Tassami assersuutigalugu Maniitsumi eqqaanilu taamaasinerani suliffissaaleqisutut 200-t nalunaarsorneqarsimapput taamaasilluni aperisariaqalerluni: Qanoq ililluni akilersinnaava nunarsuup illuatungaaninngaanniit tikisitsinissaq, uffa illoqarfimmi qanigisaanilu aningaasat ikinniararsuit atorlugit sulisussanik pissarsisoqarsinnaagaluartoq?
Ukiut qulit kingumut qiviarutta aalisakkeriviit ammasarneri aalaakkaasimanngillat, tassa uneqattaartuartarsimapput. Sulisut angerlartinneqaannartarneri assut akulikissimapput, tamannalu soorunami sulisartunut assut kipiluttunartarsimavoq. Kisianni qujanartumik ukiuni kingullerni fabrikkit ingerlanneqarnerat eqqarsaatigalugu assut pitsanngoriaallassimavoq allaat ingerlaneri imak aalaakkaatigilersimapput, massakkut sulisussanik amigaateqartarlutik.
Taamaariarmat sulisartut assut upissunneqartarput, sulisussaaleqisarnermut pisuutinneqarlutik. Takorluulaariarsiulli aamma sulisartunut qanoq kipiluttunartigisimassasoq suliartulaaginnarlutik angerlartinneqaannartaramik, suliassaqannginnaminngooq.
Taamaattumik aalisakkeriviit suliffigissallugit kajumerineqartarsimanngillat. Qularutiginngilarali sulisartut takusinnaalerunikku aalisakkeriviit uneqattaaratik ingerlaannartut, taava aamma suliffigissallugit orniginerulissavaat.
Taamatulliuna inuiaqatigiittut killinnerput sumik aallaaveqartoq?
Sumiiffiit ilaanni sulisussanik amigaateqarput, sumiiffiillu ilaanni suliffissaaleqinerujussuaqarpoq. Allaammi nunaqarfiit ilaanni suliffissaaleqinerup 40 % pallittarpai. Taannaannaangilarli: Sumiiffiit ilaanni inissiarpassuit matuinnarneqarsimapput, uffa ilaatigut maani Nuummi ilaasortavut ukiuni 15-ini utaqqisariaqartartut initaarniarlutik. Takorloorsiuk qanoq inummut kipiluttunartigisinnaasoq taamak sivisutigisumik initaarnissamut utaqqisariaqarluni, kipiluttunnaannaranili inummut qanoq sequtseritigisinnaatigisoq inissaqartitaanani – allaammi ilaqutariit avissaartinneqarnerannik kinguneqarsinnaasarluni.
Aap, inuiattut aaqqissuussaanerput pimoorullugu qiviartariaqalerparput. Tassami sumiiffiit ilaanni suliffissaaleqinerujussuaq aammalu sumiiffiit ilaanni inissaaleqinerujussuaq inuiattut aaqqissuussaanitsinnik ilaatigut pissuteqarpoq. Tamannalu nuanniikkaluarpalluunniit pinngitsoornagu maannakkut eqqartortariaqalerparput.
___
Mannakkut kommunerujussuanngortut tamarmik siunniuppaat sumiiffinni inerisaaniarlutik. Aamma tamanna pissusissamisoorpoq, tamannalu imminermini tupinnanngilaq. Siunniuppaat suliffeqarfinnik pilersitsinermikkut kommuniminni innuttaasut amerlissasut, taamaasillutimmi aamma akileraarsinnaasut amerlissammata.
Taamaattoq ataatsimik maani nunatsinni ajornartorsiuteqarpugut, tassalu amerliartorata ikiliartoratta.
Piviusoq unaavoq Nuummut nuttarneq suli annertusiartortoq. Ukiuni kingullerni qulini Nuummut nuuttartut agguaqatigiissillugit ukiumut 250-it missaaniipput, tassani ilaareerlutik toqukkut qimaguttut aammalu inunngortut. Nuummullu nuttarneq taamatut ingerlaannassappat 2030-mi maani tassani innuttaasut 21.000-inngorsimassapput imaappoq 3.000-inik amerleriarsimassaagut, maannakkummi 18.000-it angoreeratsigit.
Taava apeqqutaalersoq unaavoq: inuit sumut nuussagamik? Ukiup 2030-p tungaanut inuit nuuttussat 3.000-it suminngaaniissappat – Ilulissaniit ? Aasianniit ? Sisimiuniit ? Imaluunniit Qaqortumiit ? Allatut oqaatigalugu: Kommunit innuttaasa amerlissutissaat suminngaanniit aaniarpavut ? Tassalu taannarpiaq aamma sulisoqarniarnermut tunngatillugu annertuumik attuivoq.
Sanaartorneq annertooq Nuummi ukiuni tulliuttuni ingerlanneqartussaavoq. Tassalumi ilisimasakka naapertorlugit maannakkut sinerissami sanasutut ilinniarsimasut pingasuinnaat suliffissaaleqillutik – piumagunillu imaasiinnarlutik Nuummi suliffissarsisinnaagaluarlutik. Taavami Ilulissani sanaartorneq aallarnisarneqassappat taava kikkut sulissappat, naak sanasussavut?
Tassa nunami maani arlaatigut ataqatigiissaarisoqartariaqarpoq. Apeqqutaalerporlu nunarput tamaat qinikkavut politikerit suniarnersut. Qinerseqqammerpugut, aammalu qineqqusaarnermi sumi tamani tusaavavut ilungersuuteqarusuttut sumi tamani inerisaaniarlutik. Tamannalumi aamma imminermini ikkarnaateqanngilaq.
Kisiannili taanna uteqqissavara, aamma uteqattaartuassavara: Politikerit nuna tamakkerlugu qinikkavut sapiissuseqartariaqarput nunarput ukiut 30-it qangiuppata qanoq isikkoqartinniarnerlugu aalajangersaassallutik. Ullumikkutummi taamatut ingerlaannarniarutta pisullu isiginngitsuusaaginnarlugit, taava ernummatigaara sumiiffiit ilaanni sulisussanik annertujartuinnartumik amigaateqalissasugut, sumiiffiillu ilaanni annertunerujartuinnartumik inissaaleqineq atuutilissasoq, naak sumiiffiit ilaanni inissiarpassuit matoraannalersimasut inussaqaratik.
Immaqa piffissanngorpoq oqassalluni sumiiffinni tamani assigiimmik ineriartortitsiniarneq ajornakusuulersimasoq. Peqqinnissaqarfiimmi qiviaannarutsigu sumiiffiit ilaanni nakorsanik, peqqissaasunik il.il. pissarsiniarneq ajornakusuulersimavoq. Kisianni aana qularnanngitsoq: Maannakkut nunarput ataatsimut tamaat isigalugu qinikkavut aaliangersaanianngippata immaqa illoqarfiit pingasut kisimik aajugaassapput – sinnerilu ajorsarlutik !
___
Qinikkatta ilaat sulisut ilaannut aalajangersimasunik ilinniagalinnut aningaasarsiaannik qaffaaniarlutik neriorsueqattaartaarput – aammalumi qineqqusaarnermi tamanna nipi tusaavarput. Allaallummi Aningaasaqarnermut Naalakkersuisoq siorna tusaavarput neriorsuisoq perorsaasut annerusumik aningaasarsialerniarlugit.
Ok, ajunngilaq, takorloortigu tamanna piviusunngortinneqartoq, kikkullu tamarmik perorsaasunngornialersut. Taavami kikkut sanasuussappat, kikkut ruujorilerissappat, kikkut qalipaasuussappat, kikkut utoqqaat angerlarsimaffiini sulissappat ?
Illuatungaatigut ilisimallugulu nalunngilarput aalisakkerivinni sulisussanik sumiiffiit ilaanni amigaateqaleriartuinnartugut. Ullumannalu tikillugu politikerimik ataasiinnarmilluunniit oqariartortumik tusaanngilanga fabrikkini sulisut aningaasarsiaat qaffanneqartariaqartut tassani sulisussanik amigaateqaratta – uffalu taakkuusut maani nunami napatitsisut, aalisakkerivinnimi sulisoqanngippat perorsaasut allallu aningaasarsiassaqanngillat. Takuneqarsinnaavortaaq aalisartut aningaasarsiaat annertoorujussuarmik qaffasimasut, SIK-lu isumaqarpoq pissusissamisuussasoq iluanaarutit ilaannik aamma sulisartut illuartitsivigissallugit.
Taamaammat nassuerutiginiartigu qanorluunniit ilioraluarutta inuiannguit taakkuinnaalluta, sulisinnaasullu eqqarsaatigalugit kisitsisit qanorluunniit mumeqattaartigigaluarutsigit taakkuinnaasut.
Taamaattumik piffissanngorsorinarpoq oqaluuserissallugu nunatsinni ilinniartitaaneq qanoq aaqqissuunneqassanersoq.
Soorunami ajunngilluinnarpoq nunani tamalaani standardit aallaavigalugit ilinniarfinni sumi tamani ilinniartitsiniarneq, nunarsuarmigooq sumi tamani sulisinnaallutillu unammisinnaaniassammata.
Kisianni ila maani ilinniartitavut sumut tamanut tamaanga suliartortinniarlugit ilinniartitsinianngilagut. Maaniuna sulisussatut ilinniartinniarivut. Taamaattumik aamma assersuutigalugu inissianik sanartortitseriaaserput aaqqissuuttariaqalinnginnerparput maani pisinnasavut naaperlugit. Tassani aamma eqqarsaatigaara illunik titartaasartut maani nunatsinni nunaqavissut pissutsinillu ilisimaarinnilluartut peqatigalugit aaqqissussisinnaaneq.
Imatulli paasineqassanngilaq pitsaassuseq appariartinneqassasoq. Aamma imatut paasineqassanngilaq meeqqat atuarfianni ilinniartitseriaaseq aappartinneqassasoq. Minnerunngitsumillu imatut paasineqassanngilaq oqaatsinik allanik ilinniarnissaq millisaaffigineqassasoq. Kisianni una pivara nunatsinni amerlassutitsinnut naleqquttumik aaqqissuussinissaq.
___
Kiisalu tikinngitsoorusunngilara soraarnerussutisiaqalernissamut aaqqissuussineq kingulleq. Tassami ilaatigut pinngitsoorani soraarnerussutisiassanut katersisuussaatitaanermik aaqqiisoqarpoq, tamannalu imminermini ajunngilluinnarpoq.
Taamaattoq isumaqarpunga maani soraarnerussutisiassanik suliaqareersunik qaninnerusumik suleqateqarluni aaqqissuunneqarsimasinnaagaluartoq. Ilaatigut pivara Grønlandsbankenip pilersitaa ”Qimatut” atorlugu maannakkut aaqqissuussisoqarnera. Soorunami tamanna aningaaseriviup iluatigissaqaa aningaasarsiutigissagamiuk. Sinneqartoorutimmi inunnut ataasiakkaannut piginnittunut tunniunneqartussaapput, taakkualu iluanaarutigisussaavaat.
Kisianni uagut soraarnerussutisiassanik aningaasaateqarfitta SISA-p aaqqissuussinera imaappoq iluanaarutit ilaasortanut tamanut agguaanneqartussaallutik. Taamatullu iliortoqartarpoq.
Taannaannaanngilaq. Soraarnerussutisiassanik aningaasaateqarfik alla, ”PFA Soraarneq”, matunialermat inatsisitigut periarfissiisoqarpoq kalaallit maani najugaqartut katersaat uagut tamatta akileraarutitigut akileeqataaffiginikuusavut Danmarkimut nuunneqarsinnaasut, taamatullu iliortoqarpoq. Danmarkimullu nuussisoqarneratigut aningaasat isertinneqartut mittarfiliortitsinermut atorneqartussatut siunniunneqarput, tassanilu ilaatigut naatsorsuutigineqarsimavoq 250 mio. kr.-iniit 400 mio. kr-it pallillugit landskarsimut nakkartinneqassasut.
Arraa! Ukiuni makkunani alla nipiginngilarput namminiilivinnissaq. Illuatungaatigullu aningaasarpassuit maanngaanniit anninneqarnissaat akueraarput. Taava qaqugu namminiilivissagatta ?
Pissusissamisoorpoq maani kattuffiit ”PFA Soraarneq”-mut ilaasortaasimasut aperissallugit aningaasarpassuit nunatsinniit anninneqarnissaat qanoq ilillutik akuersaarsinnaagaat, maani nunatsinniiginnartinneqarnerisigut piffissaq ungasinnerusoq eqqarsaatigalugu nunatsinnut iluaqutaanerussinnanerugaluartut. Naatsumik oqaatigalugu qarlinnut quineruvoq sivikitsumik kissassimaartitseriarluni sukkasuumik nillertittussaq – tassami ukiunut 30-inut isigaluni aningaasarpassuit landkarsip annaasussaammagit.
Soorunami Namminersorlutik Oqartussat ”PFA Soraarneq”-mi siulersuisunut ilaasortaatitaat Danmarkimut nuussinissamut unissaasimanavianngilluaasarpoq, tassami Mittarfeqarfinnut atugassat isertikkusussaqigamikkit.
___
Naggataatigut ataqqinartut sulisartoqatikka ukiuni kingullerni upissunneqartaqaasi. Oqaatsit suugaluarnerput ilissinnut tusartinneqartarput maani oqaatigissallugit pissusissamisuunngilluinnartut.
Kisianni ataqqinartut sulisartoqatikka – maani nunami napatitsisuuvusi. Uppilersinneqassanngilasi sapertusi. Ilisimassavarsi nunami maani imaannaanngeqisumi pikkoreqalusi suliffisi aqqutigalugit napatitsisuugassi. Issittumi nuna manna ilaatigut naakkittaassinnaaqisoq sulisartunit silappaarissunit napatinneqarsinnaavoq.
Sulisartut ulluanni pilluaqqingaaritsi ullorsiorluarisilu." 11262
"84" "https://www.dansketaler.dk/tale/jess-g-berthelsens-1-maj-tale-2015" "Kingumut maaniippugut Nunarsuaq tamakkerlugu Sulisartut ullorsiornerat nalliussiniarlugu. Sulisartut ulluanni tamassi pilluangaaritsi !
--
Ukiuni kingullerni tallimani suliffissaaleqineq annertusiartuinnavissimalluni qujanartumik maanna ukioq affanngulersumi siornamut sanilliullugu appariaqattaartuarpoq, tamannalu soorunami uagutsinnut qujanarpoq, taamaasillunimi ilaasortagut sulerusuttut ilai sulileqqinnissaminnut periarfissinneqassagamik. Kisianni suliffissaaleqineq suli qaffasippallaarujussuarpoq, taamaattumik suliffiit nutaat pilersinneqarsinnaasut tamaasa qujaruttariaqarpagut.
Taamaammat aalisagaatitta sapinngisamik annertunerpamik aatsaat piareerlugit nunatsinniik anninneqartarnissaat suleqatigiinnitsigut aaqqiiviginiartariaqarparput, taamatummi iliornitsigut suliffiit amerlanerpaat pilersissinnaagatsigit, aammalu taamaasilluta maani nunami aningaasat kaaviiaartut qaffassinnaallutigit.
Tamatuma saniatigut isumaqarpugut aalisagartassanik inummut ataatsimut pisassiisarneq eqqunneqartariaqartoq, aalisarneq ukiumut siaarnerullugu ingerlanneqarsinnaaniassammat, taamatummi iliornikkut ilaasortagut angerlatinneqaqattaaratik ukioq kaajallallugu sulisinnaaniassamata.
--
Qanittukkut tutsiuppoq TELE Greenland internetip aqqutaata aamma privatinit atorneqarsinnaanerata piareersarnera kinguaattoortoq. Oqartariaqarpugut tamanna SIK-miik ajuusaarutiginngilluinnaratsigu, tassami imaassinnaavoq Nuummi uagut iluaqutigingaatsiaripput, kisianni ilisimasariaqarparsi Nuummi taamatut periarfissiinerup kingunerisaanik sinerissami atuisussat ikilippata, taava allanik akiliisussaqanngilaq, tassalu sinerissami ilaasortagut taakkuussapput ikinnerulernertik peqqutigalugu annertunerusumik akiliuteqartussat. Taamaammat TELEp allanut atuisussanut internetimik aqqusiiniarnera unitsilluinnarneqarniarli. Aamma taamaappoq angallassineq eqqarsaatigalugu, eqqaamaneqassajunnarsivormi sinersortaatit pingasut privatimit pisiarineqaraluarmata, erngerlunili paasinarsimmat akilersinnaangitsoq Namminersorlutik Oqartussat ataaseq utertillugu pisiareqqittariaqarsimammassuk.
--
Takornariaqarneq annertunerusumik aalluttariaqalerparput, suliffissanik nutaanik aamma pilersitsissarmat, aningaasanillu nutaanik nunatsinnut eqqussuisoqalissammat. Isumaqarpunga Nunatta takornariarfiusinnaasutut pilerisaarutigineqarneranut amerlanerusunik aningaasaliisoqartariaqartoq.
--
Aamma isumaqarpunga ukiunut ungasinnerusunut aningaasaliissinnaaneq qunusuiffiginerusariaqaripput, tassani Nunatta karsiata naammaqatigiinnissaa piinnarnagu, ukiuniluunniit tulliuttuni pingasuni nunatta karsia amigartoorfiusutut inissisimassagaluarpat.
--
Pingaaruteqarluinnarpoq aatsitassarsiorniarneq sapinngisamik annertuumik siuarsassassallugu, aatsitassat tamatumani qaqutigoortut eqqarsaatigalugit, aamma uranimilluunniit akoqaraluarpatata.
Qanga nunatsinni aningaasarsiorneq pitsaasumik ingerlasimasutut oqaatigisariaqarpoq, taamanikkummi saarullinnik ulikkaarpoq aammalu raajat akigissaaqalutik. Ukiunili kingullerni pissutit allanngorsimapput, saarulliimmi tammakarput. Nunatsinni sumiiffiit ilaanni allaat unittoorluinnarsimavugut, naak ukiuni kingullerni saarulliit takkuteqqilerneri malunnarsigaluartoq.
Kisianni naleqqussartuartariaqarpugut, ajornaqaaq uninngaannarsinnaanngilagut. Pisut naapertorlugit aammalu nunarsuarmi pissutsit aallaavigalugit, allatut ajornartumik maani nunami aamma qanoq iliuuseqartariaqartassaagut. Periarfissallu nutaat takkuttut akortarlugit, inatsisillu qanga aaliangersimasagut ullutsinnut naleqqukkunnaarsimappata aamma allanngortillugit.
--
Taamaammat isumaqarpugut maannakkut pisuussutigut nunarsuarmi pisariaqartinneqartut atorluartariaqarigut, tassani aamma uran eqqarsaatigalgu. Uagummi isiginnaaginnarsinnaanngilarput maannakkut suliffissaaleqinermik eqqorneqartartut, suliffissarsiortullu 4.000-it sinnerlugit amerlassuseqarneri. Suliffissaaleqinerup taama annertutiginerani ilaasortatta inunnik isumaginninnikkut isumagineqannginneri akuersaarsinnaanngilarput.
Tamanna peqqutigalugu ilaasortagut inigisaminninngaanniik anisitaasartut tusartualerpagut. Anisitaanermi eqqorneqarnerpaasartut ajoraluartumik taakkuupput meeqqat. Taamattumik isumaqarpunga inigisssamiik anisitsisarneq unitsinneqartariaqartoq, arlaannaallunniit iluaqutaanngimmat.
Imaattariaqaraluarpoq ilaasortarput suliffeerukkallarnerup nalaani ikiorsiissutinik nunguutsippat ajornaquteqanngitsumik inunnik isumaginnermut ikaarsaartinneqartariaqarluni, ikiorlugulu, ajuusaarnaraluartumilli taamatut pisoqarneq ajorpoq.
Pissutsit piviusut imaapput, ilaasortarput ilungersorteqqaangaatsiarlugu, ittuukulutsinneqarluni inunnik isumaginnittoqarfimmut qinnuloortariaqartarpoq, aatsaallu pilluni pilluni ikiorserneqaruni atsiortinneqartarpoq ikiorsiissutigineqartut taakku akilersortussanngorlugit. Taamaasillutik ilaasortagut suliffittaaraangamik nalinginnaasumik, taakku ikiorsiissutinik taasaat, taarsersorniaatigalugit nalinginnaasumik qaammammut akiligassat aamma akilersorniartarpaat. Soorunalimi ilaasortatta ulluinnarni inuuniarneri innarlerneqarujussuarnerannik tamanna kinguneqartarpoq. Taamatullu ulluinnarni inuuniarneq inersimasumut attuiinnarani, meeqqanulli ajornerpaamik tuttarpoq, ajuusaarnaraluartumillu tupinnanngitsumik ilaasortagut artorsartinneqaramik Danmarkimut nuuttartut amerligaluttuinnarput.
--
Tassungali aamma tunngatillugu uteqqillugu oqaatigerusuppara inissiaatitoqarsuit aaqqissuussiffigineqarniarlik akiliutaat taakkununnga naapertuuttunngorlugit, aamma inissialiortoqartariaqarpoq ilaasortatta akilersinnaassaannik, taamatulli iliortoqarnianngippat isumaqatigiinniarnerni annertunerusumik aningaasarsiatigut Naalakkersuisut qaffaaniarlik, maannakkut inissianut akigitinneqartunut naapertuuttunik.
--
Aap pingaarnerpaaq unaavoq suliffinnik nutaanik pilersitsinissaq ilaasortagut ukioq kaajallallugu sulisinnaaniassamata, kisianni imaanngilaq suliunnaarpata imaluunniit suliffissaaruppata, taava supajuttut pineqassasut. Ataqqineqartariaqarput, sunalu tamaat atorlugu ikiorserneqartariaqarput ataqqillugit pissuserissaarfigalugit, ittuukulutsinnagillu.
Taamaammat Naalakkersuisut assatsinnik isaassiffigaagut, suleqatigiilluta amerlanerpaat akuerisinnaasaannik inunnik isumaginninnikkut aaqqissuusseqatigiitta.
--
Kalaallinik sukumiisumik qallunaat oqaasiinik ilinniartitsineq 1950-ikkunili aallartippoq. Taamani qallunaat oqaasii iluaqutaasussatut isigineqarput, ineriartornissamullu periarfissat imaaginnavillutik qallunaatut oqalussinnaagaanni – tassa nutaanngorsagaaneq taamanikkut ingerlaleruttorpoq.
Nutaanngorsagaanermi danskit politikkiat tassaasimavoq Kalaallit Nunaat avammut matoqqatissallugu, tassagooq inuusaaserput, kulturerpullu illersorniarlugit paarineqassammata. Taamaaliornikkut Kalaallit oqaatsinik allanik ilinniarnissaannik mattunneqarput, taamaallaat qallunaatut ilinniartussanngorlugit. Aatsaalli 1970-ikkut aallartilaarneranni tyskisut, tuluttut, franskisullu oqaatsit atuarfinni ilinniagassatut toqqagassanngorput.
Ukiorpassuanngortuni tusartualerparput meeqqat atuarfianni angusagut appasippallaartut, aammalu ilinniaqqiffinni taamaatiinnartartut amerlavallaartut, taannalu tunngavigalugu naluallaartutut nalilersorneqartuarluta, oqaatigineqartualerluni qallunaatut naluallaaqigatta ilinniarfinni ingerlariaqqiffiusuni angusineq ajortugut – pitsanngoriartortutullu isikkoqarani.
Atagumi unikaallalaarluta eqqarsaatigilaartigu, taavami qanoq iliussaagut taanna ajornartorsiut aaqqiiviginiarlugu ?
Nunani avannarlerni kisiartaalerunarpugut meeqqat atuarfianni piumaffigineqarluta oqaatsit pingasut ilinniassagigut. Meeqqat atuarfianni ilinniartitsineq fagini assigiinngitsuni annertunerpaamik oqaatsigut atorlugit ingerlanneqartarpoq, tamannalu pissusissamisoorpoq. Ilinniaqqifinnili ilinniartitsissutit qallunaatuuinnangajaat atorneqartarput, aammalu taamaalluni ilinniartitsisut eqqarsatigalugit.
Danmarkimi ilinniarneq tamarmi qallunaatut ingerlanneqartarpoq, taamalu ilinniakkamik naammassinnissinnaaneq ajornanngitsuaraalluni. Taamatuttaarlu ippoq nunani allarpassuarni tamani, tassa ilinniartut namminneq oqaasii atorlugit ilinniartitsineq ingerlanneqartarpoq. Nunatsinnili taamaanngilaq.
Taamaattumik allannguisariaqalinnginnerpugut ? Nassuerutigalugulu ullumikkut periaaserput ajortoq, allanngortinneqartariaqartorlu, ujarassuarmut apoqattaaginnarata. Taava taanna ujarassuaq illuartissinnaanngisarput saneqqunniarniartigu, allamik aqqutissiuilluta.
SIK-mi isumaqarpugut tassa piffissanngortoq oqaatsitta saniatigut tuluttut oqaatsit meeqqat atuarfianni annertusiartortumik nunatsinni atuartitsinermut eqqukkiartuaartinneqarnissaat, taamatullu oqaatsitta saniatigut tuluit oqaasi pingaarnerpaat tulliisut aamma inissikkiartuaarlugit, atuakkat ilinniartitsissutaasussat taarsillattaarnerisigut qallunaatuumiit kalaalisuunngortillugit, allallu qallunaatuumiit tuluttuunngortillugit.
Taama iliornikkut isumaqarpugut oqaatsit avammut ammarnissamut killilersuisuunerat qimakkiartulissagipput, nunarsuarmullu appakaalluta, taamalu Kalaallit ilinniartut imminnut tatiginerulissapput, periarfissarpassuillu annertusingaatsiassallutik.
--
Naggataatigullu Sulisartut ataqqinartut, naak maannakkut nunatsinni suliffissaaleqineq annertugaluaqisoq nikallorasi suliffissassinnik piumasaqartuaritsi, inuummi suliffissaqarnissaq pisinnaatitaaffigaa. Aamma suliffissaarunnermi ittuukulugasi ilissinnut ataqqillusi ikiorneqarnissassinnik piumasaqartaritsi, tamannami pisinnaatitaaffigaarsi.
Qinikkanullu. Inatsisartuni ukiut sisamat qineqqusaartarnerit nunatsinnut nikisitsinavianngillat, uagutsinnulli pingaaruteqartoq, tassa qanoq iliuuseqarnissaq. Piumasaraarput suliffinnik ataavartunik pilersitsivigineqarnissarput; soorunami suleqataassaagut. Aamma aalisagartatta suliareqqaarnagit avammut aallarunneqartarneri unitsinneqarlik; naak ulluni kingullerni qinikkat ilaasa tamanna sulissutigigaluaraat. Aalisagaatigut suliareqaarnagit avammut aallaruttaleraluarutsigit illoqarfiit arlallit annertoorujussuarmik eqqussavagut, allaat illoqarfiit ilaasa unilluinnarnerannik kinguneqarsinnaasumik.
Qujanaq, neriuppunga sulisartut ulluanni ullorsiorluarumaartusi." 10080
"85" "https://www.dansketaler.dk/tale/jess-g-berthelsens-1-maj-tale-2016" "Kingumut maani Nunarsuaq tamakkerlugu Sulisartut ullorsiornerat nalliussiniarlugu katersuuppugut. Sulisartut ulluanni tamassi pilluangaaritsi !
--
Ukiormanna Naalakkersuinikkut oqariartuutigineqarpoq Meeqqat ukiuattut taaneqassasoq, tassani meeqqat atugaat ulluinnarni qanoq ittuunnersut eqqumaffigineqarneruniassammata. Meeqqat atugaat pitsaangorsaavineqassappata angajoqqaat atugaat pitsanngorsaavigineqartariaqarput, meeqqammi namminneq atukkatik imaluunniit ulluinnarni qanoq atugassaqarnerlutik aaliangersaaffigisinnaanngilaat. Taamaammat meeqqat ulluinnarni pitsaanerusumik atugaqassappata minnerpaamik angajoqqaat suliffeqartariaqarput ataavartumik suliffigisinnaasaminnik.
Inuiaqatigiit nunatsinni sumiikkaluarutta akissarsiat appasippallaarneri nilliaatigiuarpagut, suliat assigiit ilinniakkat assigiit, taamaattorli tikisitat akissarsiaat qaffasinnerit. Nioqqutissat akisuallaarneri naammagittaalliutigiuarpagut, inissiat issittumut naleqqutinngitsut, oquttut. Aamma ulluni makkunani ilinniartitaaneq pillugu oqallinneq, ilinniarfinnunngooq isernissamut piumasaqaatit qaffasinnerusariaqarput, Peqqinnissaqarfiup innuttaasunik kiffartuussinera ajorluinnartoq. Suliffissaaleqineq qaffasippallaartoq, SIK-mi ilaasortagut suliffissaqanngitsut, pisortat ikiorsiissutaannik akilersuisinneqartut – aaligooq ikiorsiissutit.
Unaana oqaatiginiaringa: Inuiaqatigiinni ajornartorsiutigut imaannaanngitsut taagungassagut amerlaqaat, tamarmik aningaasarpassuarnik naleqartut, tamarmik Nunatta karsiata pisariaqartitai, tamatta pisariaqartitagut.
Taamaattorli sivitsorpoq inuiaqatigiinni aatsitassarsiorniartunik: isaasalerlugu ”suliffinnik aningaasarsiorfissanik nutaanik pilersitsiniartut” siunertaat apeqquserlugu inuiaqatigiinnik taasisitsinissamik piumasaqaateqartoqartarluni, aatsitassanngooq uranitaqarmata (0,03 %-imik), tassungalu ilanngullugu tunisassiarineqarnissaa akuersissutigineqarsimammat. Suliffissaq ilaasortatsinnut inuiaqatigiinnullumi tamarmut aningaasarsiorfissatut pilersinniarneqartoq taamaalilluni ajoraluartumik kinguarsarujoorparput – isigerujuujutigalugit innuttaasut annertujartuinnartumik atugarliuteqaleriartortut.
Isumaqarpugut ingerlaqqinnissarput piffissanngortoq. SIK-miik piumasaraarput demokratiskiusumik qinikkagut politikerit nammineerluta tatigalugit toqqakkagut suliffinnik ataavartunik pilersitsiniarlutik suliniuteqarniarlik. Tassami inuiaqatigiit apereqqaartuassagutsigit sunik aallartitsinialerlutalu taasisitsisarluta, taava qinersisarneq sumut iluaqutigissagatsigu ? Qaqugukkut nutaanik pilersitsisoqartassava taava ? Taamaappat qinikkagut tatigisimanngilagut. Soormi taava qinersisassaagut, soormi taava partiilersussaagut ?
Tassami aamma ernumatigaarput sunilluunniit aatsitassarsiornernik aallartitsisoqassatillugu qinersisartut tamatigut taasitinneqartassappata, taava maani nunatsinni aningaasaleerusussuseq kajumigineqarunnaassaaq.
--
Ukiuni arlalinngortuni aalisakkat akii qaffakkaluttuinnarput, minnerunngitsumik qalerallit akii eqqarsaatigalugit, sulisartullu akissarsiaat annertunerusumik aningaasaliiffigiumaneqassanatik. Aalisakkat qalerallit akiisa qaffakkaluttuinnarnerat soorunami aalisartut aalisariutaatillillu kaasarfiinut nuannaartitsissaqaat, minnerunngitsumillu Nunatta karsianut aamma iluaqusiingaatsiassalluni. Qutsannaqaat ukiut tallimat ingerlanerinnaanni qaleralinniat akissarsiaat 100 %-mik amerlisimasut.
Sulisartulli akissarsiatigut qaffaaffigineqarpat ?
Aggorsimasuminernik tunineqarput.
Aatsaallimi inuiaqatigiit pisuussutaasa, tassa aalisakkat raajallu akiisa taamarujussuaq qaffannerat ilaasortatsinnut, aalisagaatitsinnik suliarinnittunut assinganik sunniuteqartariaqaraluarpoq, suliffissuarni aalisakkerisut akissarsiaasa 100 %-imik qaffannerisigut.
Qanormi aamma inuiaqatigiit pisuussutaat innuttaasut ilaannaannut annertuumik iluaqusiissappat ? Naamik ! Assigiinnerusumik nunatsinni agguaariaaseqartariaqarpugut. Soorlu qanga Kalaallit pisaqarunik pisartik agguaattaraat, kikkut tamaasa ussingassaqartinniarlugit.
Ullumikkut qujanartumik annerujartuinnartumik piumasaqaataalerpoq maani nunami aalisakkat qaqinneqartut suliarineqassasut, taamatuttaaq aamma naleqarnerulersitsinissaq eqqartorneqartuartut ilagilerpaat. Kisianni taamatut piumasaqariarluni maanaannaq umiarsualiisoqartarnera nunami tunisasiorfiutilinnut nalornilersitsisarpoq, soormi Nunami tunisassiorfiutillit annertusassappat ilisimagunikkut kikkut tamarmik imaasiinnarlutik Russit umiarsuapalaavinik atoriarlutik tunitsivittut inissisnneqartassapata.
Taamaammat aamma uagut inuiaqatigiittut suliffiit amerlanerpaat pilersinniassagutsigit pisussaaffeqarpugut nunani tunitsivinnik ingerlatsisunut atugassarititaasut sapinngisamik pitsaanerpaami inissisimatinneqarnissanik. Tassaniipporlu aamma tamatta suliffeqarfiuterput tassaasoq Royal Greenland. Isumaqarpungalu uagut pigisatta sapinngisamik pitsaanerpaamik atugassaqartinneqarnissaat anguniartariaqaripput, tassami illuatungaatigut piumasaqarsinnaanngilagut sapinngisamik nunami tunisassiorneq annertusartariaqaripput aammalu naleqarnerulersitsisariaqartugut, iluatungatigullu umiarsualeeqattaarniaatigaluta privatinik tunitsivinnik. Royal Greenlandimi taannaavoq suliffeqarfiuterput Nunatta karsianut utertitsisartoq sinneqartoorutiminik.
--
Pisortat ikiorsiissutaannut tunngatillugu majip aallaqqaataani qasseriaraluarnersoq, aammalumi tusagassiuutitigut, Pisortanullu ataatsimeeqateqartarnikkut ukiorpassuanngorpoq paasisitsiniaasarlunga Peqqussummi ajortoqartoq iluarsisariaqartorlu piumasaqaatigisarlugu.
Tassa Pisortat ikiorsiissutaannik utertitsisussaatitaaneq pivara. Ikiorsiissutinik utertitsisussaatitaaneq unitsinneqarluinnartariaqarpoq !
Imaakkami ilaasortarput suliffissaqartinneqani ikiorserneqarniaruni taarsersuisussanngorlugu ullumikkut atsiortinneqartarpoq. Taama pisoqartillugu ilaasortarput qaquguungaluarnersoq suliffittaaruni akileraarutit peereerlugit akissarsiaminit inigisaminut, kallerup inneranut, imermut, meeqqerivimmut akiligassarpassuarnullu allanut akilersuilertarpoq, tamanna ajunngilaq, tamakkumi akiligassat tamatta qaammatit tamaasa akilersugassaraagut.
Aanali ajortua. Ilaasortatta qaammammut akiligassani akilinngikkaaluunniit suli, akissarsiaanit ilanngartuutereertarpaat, Pisortat ikiorsiissutaat pisartagarisimasaanik akilersuisillugu 33,3%-imik akissarsiassaanit ilanngaallugu.
Politikerit maani tusaasusi aperaassi, ilaasortarput qaammammut akiligassanut akileereeraangami, akissarsiaminiillu Pisortanit ilanngaanneqareeraangami isumaqarpisi sinneqassasoq ?
Naak meeqqanut atisassarsiutissai ? naak atualeqqaartooruni tunissutissai ? Naak angajoqqaat feerialerunik angalanissaminnut akissaat il.
Taamaaligaangat soorunami ilaasortatsinnut apeqqusernarsisarpoq, tassami suliguni suliguni aningaasanillu takusassaqanngikkuni sumut taava iluaqutaava nukippassuit atorunigit suliniarsaraluni, akissarsiguni meeqqaminulluunniit tunniussassaqarani.
Taamaattumik politikerit qinnuigaassi sulisartuusugut piumasaqaaterput tusaqqullugu, Pisortat ikiorsiissutaannik utertitsitsisussaatitaaneq unitsinneqarli!
Ukiuni kingullerni malunnarsiartoqqilerpoq avataaninngaanniik pisariaqanngitsumik tikisitsiortornersuaq, pisiniarfigummi marluk angisuut qiviarutsigit takusinnaavarput avataaningaanniik tikisitsiortorneq annertusiartortoq.
Niuernermut marlunnik ilinniarfeqarpugut ukiorpassuit ingerlasut, taava imaassimanerpa nunatsinni pissusiviusunut taakkua ilinniartitsinerat tulluarsimanngitsoq ? tassami sooq pisiniarfinni taakkunani marlunni angisuuni (taalluaannarlugit Brugsen aamma Pisiffik) maannakkut tikisitat taama amerlatigilerpat.
Periarfissallu marluinnaapput ilinniartitseriaaserput ajorsimavoq, imaluunniit kammalaatersorluni pisariaqanngitsumik avataaniik tikisitsiortorneq ingerlanneqalersimoq. Tamannalu pissusissamisuunngilaq, minnerunngitsumik nunatsinni suliffissaaleqineq 10 % sinnerlugu inissisimatillugu.
Kiisalu aalisarneq pillugu isumasioqatigiinnersuit naammaleqaat, aatsitassarsiorniarneq pillugu ataatsimeersuartitsinersuit naammaleqaat, ilissi politikerit inuiaat kalaallit qinigaat akisussaaffik tigullugu tamakku nammattorsuarmik isummersorfigineqareersut siunnerfilersorniarsigit, suliffissanillu ataavartunik piusussanik pilersitsiortorlusi. Taakkumi qulakkeerisussaapput meerartatta angajoqqaavisa pilluarlutik peqqissuullutik ilorraap tungaanut akissarsiorlutik inuulernissaannut, taamalu meerartatta toqqissisimallutik inuulernissaannut.
Isumaqarpugut piffissanngortoq politikerit meeqqanut tunngatillugu inuiaqatigiit akornanni oqallinnernik annertunerusumik aaqqissuussisariaqalertut. Tamattami angorusupparput meeqqatta sutigut tamatigut pitsaanerpaamik atugassaqartinneqarnissaat. Meeqqalli pitsaanerusumik atugaqalersinnaanngillat angajoqqaat pitsaasumik atugaqalinngippata, suliffissatigut, ineqarnikkut, minnerunngitsumillu peqqinnissaqarfiit kiffartuussinerat eqqarsaatigalugu. Taamaammat angajoqqaat unammisinnaasaminnik suliffeqarnissaat pisariaqarpoq, pitsaanerusunillu atugassaqartinneqarnissaat pisariaqarluni. Tamakku naammassigutsigit taava aatsaat angajoqqaat sulisartut, meeqqallu pilluartut, ilinniarusuttut, imminnut tatigalutik nukittuut pilersissavagut.
Qujanaq, neriuppunga sulisartut ulluanni ullorsiorluarumaartusi." 9204
"86" "https://www.dansketaler.dk/tale/jess-g-berthelsens-1-maj-tale-2017" "Ataqqinartut sulisartoqatikka.
Ullumikkut ulloq sulisartut ullorsiornissinni pilluangaaritsi, kingumummilorsioqqippugut takutinniarlugu uagut siulitta ilungersungaarlutiik ulloq taanna sulisartut ullorsiortarfissaattut suliniuteqangaarnermikkut angusimagaat, taamaasilluta sulisartut ataatsimoorluta oqariartorsinnaaniassagatta.
Kommunalbestyrelsemut qinerseqqammerpugut, qineqqusaarsimasut aammalu kommunalbestyrelsemut qinigaasut pilluaritsi, aammalu ilissi qineqqusaaqataasimasut pilluaritsi, taamatummi qineqqusaaqataanissigut aamma kivitseqataagassi.
Qineqqusaarnermi kommuunerujussuarni sumiiffinni tamani qineqqusaartut soorunami ineriartortitsinissaminnut qineqqusaaruteqarput, tamannalu pissusissamisoorpoq, tamarmillu qineqqusaarutigaat sumiiffinni inerisaanermikkut suliffinnik pilersitsinissaq, taamaasilluni sumiiffinni suliffissaaleqineq millisaaffiginiassagamikku, taamatullu sumiiffinni allanut noorarneq unitsissinnaassallugu neriuutigigamikku.
Kisianni atagu pissusiviusunut pulalaarta. Inuiannguit maani nunarujussuarmi taamaallaat 55.750-iuvugut, sulilu ajoraluartumik ikiliartorluta, taamatullu ikiliartuinnassagutta ukioq 2030-imi 54.251-iinnanngorsimassaagut, tassa 1.299-inik ikileriarluta.
Naatsumik oqaatigalugu inuiannguusugut maani nunarujussuarmi tamatta kommuunerujussuarni sapinngisamik suliffeqarfinnik inissianillu pilersitsinikkut 55.750-it pissarsiariniarsaraagut. Tassami imaappoq, sumiiffinni meeqqiorneq annertusinngippat, kommuunerujussuarni inuit qarmakkagut / aggersakkagut, nuutsinniakkagut inuiaat taakkuinnaapput.
Allatut oqaatigalugu nunatta avataaniik inunnik nuutsitsinngikkutta uagutsinnut ”arsaartussaagut” / ”mangiassaagut”.
Pissusiviusummi ilaatigut imaammata, sumiiffiit ilaanni suliffiuteqareerpugut sulisussaaleqiffiusunik, sumiiffiillu ilaanni sulisussaaleqineq annertoqaluni, tassalu sumiiffiit ilaanni sulisussaaleqiffiusuni illoqarfinniik allanniik suliartortoqarnianngippat imaluunniit nuuttoqarnianngippat periarfissatuaavoq avataaninngaanniik nunatsinnut nuutsitsinissaq.
Piviusut aamma imaapput sumiiffiit ilaanni inissiarsuarnik isaterivugut / piiaavugut, inissiarsuit taakkua ukiut arlaqalermata nuuffigineqaratik inuttassaqanngimmata, illuanilli aamma sumiiffiit ilaanni inissaaleqisoqaqaluni.
Inuiannguit taakkuusugut amerliartunngikkutta siunissami immitsinnut unammilluta sumiiffinninngaanniik arsaartuiniarsarissaagut. Aningaasaateqarnerit ajugaassapput – taamaattuaannarpormi, inatsisitigut arlaatigut aqunneqanngikkunik.
Taamaattumik isumaqarpunga piffissanngortoq immitsinnut aperissalluta nunarujussuarput angeqisoq, inukeqisoq, siunissami qanoq ineriartortinniarparput ? Pisuussutigullu nuna tamaat isigalugu qanoq agguataarniarpagut ? Maannakkut nunatta pisuussutai annertunerpaat tassaapput aalisakkat, minnerungitsumik qalerallit raajallu, saarullilli aamma malinnaalerput. Allanimmi maannakkut aningaasarsiorfeqanngilagut, aatsitassarsiorfik ataaseq aallarnisartoq eqqaassanngikkutsigu.
Aanalu qularnanngitsoq qalerallit taakkupput nuanatta avaannaani ukiuni kingullerni annertoqisumik inuussutissarsiutigineqartut, nunattalu karsianut annertuumik pilersueqataasut aammalu annertuumik sulisussanik pisariaqartitsisut. Assersuutigalugu 2030-mi Nuummi 30.000-nngorsimassagutta taava kikkut nunatta avannaani aalisakkerissappat ? aalisakkerinerlu maannakkut nunatsinnut annertunerpaamik pilersuisuusoq allamimmi peqannginnatta, taava pisariaqalissaaq, assersuutigalugu Kinamiik sulisussanik pissarsinissaq. Pissusiviusortaaq aamma uaniippoq Nuummut nuttarneq taamatut ingerlaannassappat 2030-imi Nuummi inuit 21.555-nngorsimassapput, taakkualu kisitisit aamma piviusuupput. Tassa qanorluunniit kisitsisinik nikisitseqattaaraluarutta pissusiviusut taamaapput.
Isertuussimanngisaannarparput SIK-miik neriukkatta Kujataani aatsitassarsiorneq aallartissasoq, taalluaannarlugu Narsaq. Taanna ammarpat ingerlallualerlunilu nunallu sumiiffiinut, soorlu assersuutigalugu Nuummut inuit noorarsimappata, taava taamanikkornissamut kujataani kikkut sulisorissavagut ? Maannakkummi Nunatta kujataa inuerukkiartorpoq, tamannami kisitsisit takutippaat. Ullumikkut politikkerimik ataatsimilluunniit ersarissumik oqariartortumik tusaanikuunngilanga kujataani atorsinnaasumik ineriartortitsinermik tikkuussisinaasumik – aatsitassarsiorneq eqqaassanngikkaanni.
Pissusiviusummi imaammata, maannakkut Namminersorlutik Oqartussat suliffeqarfiutaat amerlasuunik sulisullit annertunerpaartaat Nuummi inissisimapput, taakkuuppullu annertoqisumik Nuummi illoqarfiup siuariartornerannut pilersuisut, suliffeqarfiimmi taakkua annertoqisumik suliffeqarfinnik allanik suliassaqartitsisuupput.
Uani erseqqissaatigisariaqarpara Nuuk taannaammat maannakkut ersarissumik taamatut pilersaaruteqarluni saqqummertoq. Nuuk taagakku piaarinerunngilaq, tassami pilersaaarutit Nuummiimmata, maannakkullu takusinnaannginnakku ersarissumik Sermersooq tamaat inerisassallugu qanoq pilersaaruteqartoqarnersoq, Paamiummi ? Tasiilarmi ? Ittoqoortoormiummi ? Qeqertarsuatsiaammi ? Taavalu Sermersooq kommuuni pilersaarpat 2030-imi 30.000-inik Nuummiittoqassasoq, taava kikkut Paamiuniissappat kikkullu Tasiilamiissappat ?
Taava takorloortigu Ilulissat aaliangerpoq siunniussaqarlunilu ukioq 2030-mi 26.000-nik inoqalerniarlutik, tamannalu piviusunngoriaannaavoq takornariaqarneq aammalu aalisarneq taamatut ingerlaannassappat, taava nunatta avannaani upernavikkut eqqaanni qaleraleqarfissuarmi kikkut sulissappat aammalu kikkut pilersuissappat ?
Tassaniippullu Inatsisartugut. Taakkuuppummi nunarput ataatsimut isigalugu qanoq ineriartortinneqassanersoq annertuumik aaliangiisussat.
Isumaqarpunga immitsinnut arsaartuutiinnassanngikkutta piffissanngortoq ukiuni 30-ini tulliuttuni nunarput ataatsimut isigalugu qanoq ineriartortinneqassanersoq aaliangersaasoqarnissaa.
Una pivara Nuna tamakkerlugu qinikkagut akisussaaffeqarlutik aaliangerniarlik nunarput ukiuni tulliuttuni 30-ni qanoq ineriartortinneqassanersoq. Uagut Sulisitsisut Sulisartullu kattuffii malinnaajumaarpugut, aaliangigaallu naapertorlugu uagut pilersaarusiussaagut. Kikkummi allat aaliangiissagaluaramik ? Tamattami soqutigisaraarput kommuunitta pitsaanerpaamik ineriartortinneqarnissaa, aamma taamaattussaavoq. Takorloorsinnaanngilara Kommuunerujussuit namminneq oqassasut: a’ajunngilarmi maani inerisaanngikkaluarussi. Taamaattumik aaliangiisussatuat tassaapput Inatsisartugut – qinikkagut, nunatta ineriartortinneqarnissaannut pisussaaffilikkagut.
Qineqqusaarneq naammasereermat qinersisoqareermallu ”merialaartariaqarpunga”. Qineqqusaarnerup ilaani Partiimik aaliangersimasumi qineqqusaartoq aammalu qinigaasoq oqariartoqattaarpoq inuit ikiorserneqarnissartik naatsorsuutigiinnassanngikkaat suliartortariaqartullu. Miserratigissanngilara qamuuna annerama, tassami assersuutigalugu suliffissaaleqiffiusuni Tasiilami, Qaanaami, Narsami il.il ilaasortagut qanorluunniit illoqarfitsik 50-eriarlugu kaveqattaarlugu suliffissarsioraluarunik suliffissaqanngillat. Taakkuullunilu annernarsimassaqaaq taamatut oqariartorfigineqarluni.
Aammami eqqaamaneqartariaqarmat sineriassuatsinni ilaasortaqarpugut ullormut taamaallaat 2 tiimiinnaq sulisartunik, aamma ilaasortarpaassuaqarpugut 4-5-6 tiimiinnaq sulisartunik. Imaanngilaq namminneq aaliangeraat akunnerit taakku taamaallaat sulissallutik. Taamaammat eqiasuttutullusooq imminnut pilersorumanngitsutut naliliiffigineqassanngillat.
Kiisalu ilaasortarpassuagut suliffissaqannginnertik, aammalu sumiiffiit ilaanni inissaqannginnertik peqqutigalugu Danmarkimut nuussimasut maanga nunamut utertinniarutsigit inunnik isumaginninnikkut aaqqissuussinerput ullumikkornit pitsaanerujussuusariaqarpoq. Tassami ataasiaannarata naammattoortarparput ilaasortagut sap. ak. marlukkaarlugit taamaallaat 800,00 kronimik ikiorsiiffigineqartut. Ullumikkullu 800,00 kroni qanoq ililluni inuussutigineqarsinnaagami ? Naatsumik oqaatigalugu inoqatigut ukiorpassuit akileraarsimasut sulisimasut suliffeerunnerat pillugu taamatut atugassaqartissinnaagutsigit tupigusuutigissanngilarput aaliangertarmata Danmarkimut nuunniarlutik.
Naggataatigullu qinikkagut inakkumavakka aningaasaatilissuarnik maanga nunamut qammaaqqullugit, nassuerutigisariaqarparpummi maani nunami aningaasaatigut killeqartut. Kajumissaarniarsigit maani nunami sorsuffiunngitsumi toqqissisimanartumi pitsaasumillu akitsuutitigut akileraatutitigullu atugassaqarfiusumi suliffeqarfinnik pilersitseqqullugit. Nunarpassuarni ilinniarsimanngitsut elektonikkimut tunngasunik suliaqartinneqartarput, isumaqarpungalu manni nunami tamakkununnga unammillersinnaakutsoortugut, sulisartoqatigummi nalunngikkunikku suliffeqarfimmi aningaasarsiatigut pitsaasumik atugassaqartinneqarlutik aammalu ullormut 8 tiimi sulisinneqarsinnaallutik suliartussaqqaarput.
Naggataatigut misigisimavunga imatut oqariartortariaqarlunga:
Ukiuni kingullerni meeqqat atugaat pitsaanerulersinneqartariaqartut oqariartuutigineqartuarpoq, tamannalumi aamma pissusissamisoorpoq. Meeqqagummi taakkuupput maani nunami asasatsinni ingerlatitseqqiisussat.
Soorunami ilaannikkut pisariaqartassaaq allatut ajornnavitsillugu meeqqat angerlarsimaffiup avataanut inissinneqarsinnaanissaat, kisianni uanga qamuuna anniartarpugunga paaqqinnittarfinnik ulloq unnuarlu angerlarsimaffigineqarsinnaasunik ammaasoqaraangat, nuannaarutissatullu isiginngisaannarlugu. Illuatungaatigulli inuiaqatigiittut ajorsarnertut isigisarpara.
Taamaattuminguna sapinngisamik angajoqqaat suliffissaannik ataavartumik tunineqartariaqartut. Taannaannaangitsorli aamma aningaasarsialerneqartariaqarput inuussutigisinnaasaminnik, meeqqaminillu naammaginartumik isumaginnissinnaanngortillugit. Ataasiaannarnangami Inatsisartunut ilaasortat oqariartortut tusartarpakka SIK-p aningaasarsiai appasippallaartut, aammalu immikkut SIK-oorkormiunut aaqqissuussisoqartariaqartoq.
Ilisimassavarsi isumatigiinniarnermi tamatigut piumasaqartarpugut ilaasortatta annertunerpaamik aningaasarsiaqartinneqarnissaat, akiligassat tamatumani aammattaaq eqqarsaatigalugit, kisianni ilissi isumaqatigiinniartitassi, malugalugu ilissi isumaqatigiinniartitassi annikinnerpaamik tunineqarnissarput anguniartuaannarpaat. Eqqaamassavarsimi uagut SIK-miik aningaasivissinnut matuersaat tigumminngilarput, ilissilu isumaqatigiinniartitasi pinngitsaalillugit matuersaammik arsaarsinnaanngilagut. Taamaattumik ilumut kissaatigigussiuk ilaasortagut annertunerusumik aningaasarsiaqassasut, taava tamanna takutissiuk, isumaqatigiinniartitasi pisussaaffilerlugit SIK isumaqatigiinniartillugu aningaasarsiatigut annertunerusumik tunisisariaqartut.
Tassami eqqaamavarput siorna SIK-p qassimiuaartitsinerani Inuit Ataqatigiit siulittaasuat oqariartortoq SIK-p isumaqatigiissutaanik atuisut aningaasarsiakippallaartut. Soorlulusooq assuaraluta. Maannakkut periarfissaqarpusi tamanna qanoq iliuuseqarfigissallugu, tassami Naalakkersuisooqataalernikuuvusi. Takutissiuk taamatut oqariartornersi asuli oqaasiinnaanngitsoq, minnerunngitsumik maannakkut aningaasaqarnermut Naalakkersuisoqarfik tigummilernikuugissi ilisimallugu.
Ataqqinartut Sulisartoqatikka eqqaamajuassavarsi manna nuna ingerlanneqarsinaanngimmat ilisseqartinnagu, ilisseqanngippammi nunarput ullumikkutut angusaqarsimassanngikkaluarpoq. Nalunngilara oqariartorfigineqartuartugut pikkorluppallaartugut, nalunngilara oqarfigineqartuartugut, suliartorsinnaanngitsugut. Uangali upperaara akisussaaffimmik tunineqarutta tatigineqarlutalu minnerunngitsumillu upperinninnermik tunineqarutta nuna manna aamma siumut aallartissaqqaaripput. Aammali ilisimassavarput taamatut upperinninneq, tatigineqarneq, aammalu akisussaaffimmik tunisineq aamma illuatungaatigut pisussaaffiliinermik tunniussisartoq. Tamannalu upperalugu tasioqatigiilluta ikioqatigiilluta ingerlasa massuma nunatta ineritikkiartoqqinneqarnissaa angutserlugu. Tamanna upperigutsigu manna nuna nammineerluta ingerlassinnaanissaa qanilleriangaatsiassavarput, taamaattoqassappalli aamma naleqqussarsinnaasariaqarluta ilisimassavarput. Kisianni ataqqinartut sulisartoqatikka nunarsuarmioqatitsinnut mattutinngisaannassaagut, illuatungaatigulli ammarluta suleqatigisinnaasagut tamaasa suleqatigissavagut, pissutsinullu nutaanut mattunnata, nunarsuarmi kaavitsillugu pissutsit nutaat aammalu unammisassat nutaat takkuttuassapput. Inoqatitsinnullu allanut upperisaq aallaavigalugu ammillu qalipaataa aallaavigalugu asissunngisaannarta, tamannami iluaqutaanngisaannartoq silarsuup oqaluttuarisaanerata takutittuarpaa, illuattungaatigulli inoqatitsinnut kikkuugaluartunulluunniit ataqqinninnermik takutitsisarta, inoqatinummi asissuineq ataqqeqatigiinnermik pilersitsinngisaannarpoq, akiniaaneq toqqissisimanermik pilersitsinngisaannarpoq. Illuatungaatigulli ataqqeqatigiinneq, suleqatigiinnissamik pilersitsisarpoq, qaqugorsuarmullu ataqqeqatigiittumik suleqatigiinnissamik pilersitsisarluni.
Kingumut ullorsiornissinni pilluakutsooritsi. Ullorsiorluarisilu." 12850
"87" "https://www.dansketaler.dk/tale/jess-g-berthelsens-1-maj-tale-2020" "Siullermik ataqqinartut sulisartoqatikka, nunarsuarmi sulisartut ulluanni maani nunatsinni ullorsiornitsinni tamassi pilluangaaritsi.
Tassa ullumikkut ullorsiornerput allatut ajornartumik corona pissutigaliugu allatut atortariaqarparput. Imaanngilarmi ulloq nalliussissanngikkipput – coronaqarpat coronaqanngikkaluarpalluunniit ullorsiussaagut, tamanna pingaartikkatsigu. Ulloq allatulaaq atussagaluarlugu nalliussissavarput.
Tamannali uterfigeqqissavara.
---

Siullermik isumaqarpunga avataaninngaanniit sulisussanik tikisitsisarneq oqallisigeqqittariaqaleripput-aasiit. Tassami allaat pølseerniami tikisitanik sulisoqartalersimavugut, tamannalu akuersaarneqarsinnaanngilluinnarpoq. Isumaqarpunga tamanna Kalaallit Nunaannut suliffissarsiortut killilersimaarnissaat pillugu Inatsisartut inatsisaannut naapertuutinngitsoq, minnerunngitsumik siunertamiut tassa nunaqavissut salliutillugit sulisinneqarnissaannut naapertuunnani.
Nunaqavissut suliarisinnaalluagaannik avataaninngaanniit tikisitsisarneq takussaaleraluttuinnarpoq.
Nalunngilluaasarpara sulisitsisut ilaat, uanga ”sulisitsisupalaanik” taarusutakka, oqassasut ”nunaqavissunimmi sulisussaqannginnatta avataaniit tikisitsisariaqarpugut.”
 Taava aperisa: ”Sooruna nunaqavissut suliffeqarfinni taakkunani sulerusunngitsut?”
Aap, tamanna soorunami peqquteqarpoq – tassalu ulluinnarni ”sulisitsisupalaanit” supajuttut pissusilersorfigineqartaramik. Taamaattoq tassa sulisitsisupalaat immikkut præmialerlugit avataaninngaanniit supajuttut sulisitassaannik tikisitsinissaannut akuerisarpagut!
Taama oqarpunga ilisimagatsigu sulisartoqatigut filippinerit thailandimiullu supajuttut pissusilersorfigalugit sulisinneqartartut, ullut tamaasa nalunaaquttapakunnerpassuini sulisinneqartarlutik. Allaat SIK-mut ilaasortanngussappata soraarsinniarlugit siorasaarneqartarsimapput. Tamannalu akuersaarneqarsinnaanngilluinnarpoq.
Sulisartoqativut avataaneersut arlallit qujanartumik SIK-mut ilaasortanngorsimapput, paavinarsivorlu sulisitsisupalaat avataaneersunut assut kunanaatsumik pissusilersortarsimasut. Qularutigineqassanngilarlu sulisitsisupalaat taamak kusanaatsigisumik sulisartoqatitsinnut pissusilersorsimasut killissaa tikillugu qanoq iliuuseqarfigissagatsigit.
Kiisalu isumaqarpunga kommunit ilaat pisariaqanngitsumik avataaniit sulisussanik ilinniagaqarsimanngilluinnartunik aammalu nunaqavissut suliarisinnaalluagaannik tikisitsinissamut akuersaaginnarpallaarujussuartut, tamannalu unitsinneqartariaqalerpoq.
Tupigissavara qinikkagut poliitikerit oqassappatta: ”A’ tamanna uagut nalugatsigu.” Nalunngilaat, takusarpaat, ulluinnarnilu aamma pisiniarfigisarlugit.
---
Nunarput ataatsimut isigalugu ineriartortitsinissaq: Isumaqarpunga tamannaasit uani oqalugiarninni uterfeqqittarialerlugu. Tassami qassissaa oqariartuutigisaraluarlugu susoqarpasinngilaq.
Qinikkat ersarissumik apererusuppakka: Nunatta taamatut maannakkut ineriartornera akueriinnarpisiuk, pissusissamisoortutullu isigiinnarlugu, oqaannarlusiluaasit uagummi inuit sumut nuukkusunnersut aqussinnaanngilarput.
Eqqaamallugu inuit sulisartuusut aamma nuttartarmata periarfissat aallaavigalugit, aammalu meeqqamik suut soqutineraat ilaatigut aallaavigalugu nuttartarlutik.
Soorunami illoqarfiit nunaqarfiillu piorsaaffigineqanngippata, taakkunanilu, suliffissaqanngikkunik suliffissalimmut allamut nuussapput.
Taamaattuminguna aamma sineriassuarput tamaat eqqarsaatigalugu nunarput ineritikkiartortariaqartoq.
Maannakkut kialuunniit takusinnaavaa illoqarfiit aammalu nunaqarfiit amerlanerit inuerukkiartortut. Minnerunngitsumik nunaqarfiit sukkasoorsuarmik inuerukkiartorput.
Kialuunniit takusinnaavaa Nuummut noorarneq sukkasoorujussuarmik ingerlasoq. Illoqarfiit allat amerlanerit inuerukkiartorput. Kisitsisit kingulliit naapertorlugit Ilulissat Sisimiullu kisiartaallutik amerlerialaarfiusimapput – qanorlu iliuuseqartoqanngippat immaqa taakkutuaassapput siunissami illoqarfiit katersuuffigineqartussat.
Taamaattumik piffissanngorpoq nunarput qanoq siunissami ineriartortinneqassanersoq kingumut isummerfigeqqissallugu. Maannakkutut qanoq iliuuseqarata pisut isiginnaaginnarutsigit siunniunneqareersutut 2030-mi Nuummi inuit 30.000inngorsimassaagut, tassalu imaappoq sinerissami taamaallaat 26.000-it najugaqalersimassapput.
Avannaanimi aalisagaqarfissuarmi taava kikkut sulissappat, Avannaani inuussutissarsiorneq qanoq taava takorloorneqarpa – taava imaassanerpa kilisaassuit Avannaani aalisakkanik qalooriarlutik kujammukaassisassasut?
Politikerit qanoq iliorniarnerlutik erseqqissumik isummertariaqalerput. Assersuutigalugu Tasiilami suliffeqarfinnik nutaanik pilersitsisoqarnianngippat tassani suliffissaaleqineq annertusiartuinnartussaavoq. Tassami ukiorpassuanngortumi suliffeqarfinnik nutaanik Tasiilami pilersitsisoqarsimanngilaq.
Tassa imaappoq: Sineriassuarput inoqaannartinniarutsigu illoqarfinnik imaluunniit nunaqarfinnik ineriartortitassatsinnik toqqaasariaqalerpugut.
Siorna oqallisaaqisumik ilaatigullu aalassassimaarutaasumik nunatta karsiani isertitat aningaasar-tuutillu oqimaaqatigiissinniarlugit (ilaatigut tupinnanngitsumik) assigiinngitsutigut akitsuutinik qaffaasoqarpoq, ilaatigut sulisitsisut sinneqartoorutitigut akiliutissaasa milliliiffigineqarnissaat pingaarnerutinneqarsimalluni.
Aajunali naalakkersuinermik suliaqartut eqqaamajuagassaat:
Akitsuutinik qaffaanerup kingunerisaanik akissarsiat pisissutigineqarsinnaanerat innarlerneqarpat, taava soorunami tullianik isuma-qatigiinniartoqalerpat SIK akissarsiat qaffanneqarnissaannik piumasaqassaaq!
Maanna takuneqarsinnaalerereerpoq isumaqatigiinniarnerup kingulliup kingorna ukiumi siullermi akissarsiat qaffaatissaasigut angusavut nungoreersut. Tassa ima paasillugu: Ukioq siulleq sulisartut akissarsiamikkut qaffaateqanngillat.
Ataasiaannarnanga oqariartuutigaara naalakkersuinikkut suliallit suliassaasa pingaarnerit ilagiuaannaraat isumaqatigiissuteqartoqareersillugu akissarsiat pisissutigineqarsinnaanerisa tigummiinnarneqarnissaat.
---

Soorunami kikkut tamarmik nunatsinnut ”aningaasaliiniartut” qujarunnaqaat. Kisianni soorunami aamma aningaasaliissutiginiarneqartut suminngaanneernersut tamatigut paasissallugu pingaaruteqarpoq ileqqorissaarnissaq eqqarsaatigalugu.
Maannakkullu paasinarsivoq Amerikkarmiut nunatsinnut ”aningaasaliiniartut”. Pissusissamisoorporlu paasissallugu nunatsinnut anigaasaliiniarnerminni suna tunaartarigaat, suna anguniaraat. Aammalu: Kingusinnerusukkut aningaasaliisimanerminnut ”akilersinniassappat”?
USA-mi sulisartoqaterpassuavut ulluni makkunani ilungersunaqisumik inissisimapput. Suliffissaqanngitsut 26 millionit pallippaagooq. USA-milu sulisartoqaterpassuatta peqqinnissaqarfimmi isumagineqarsinnaanerat killeqaqaaq, akissaqannginnamik.
Inunnik isumaginninneq Amerikami ajorluinnartutut oqaatigineqartariaqarpoq. Sulisartoqatittalu ilarpassui suliffissaarukkaangamik aqqusinermi inuusariaqalertarput – iluamillu isumagineqarsinnaasaratik.
Aap, mianersorfissaqarpugut Amerikamut qalutinnaveersaarnissaq eqqarsaatigalugu – minnerunngitsumik maannakkut taama ittumik præsidenteqartillugit. Aammami nunani tamalaani ikioqatigiiffinnut USA-p aningaasaliisarnera ukiuni kingullerni taassuma unitsittareermagit.
Nalungikkaluarpara 86 mio. kr.-it Amerikamut kuseriarnerinnaasut – nunatsinnulli aningaasarpaaluupput. Tassami assigiinnarpaa maani nunatsinni akileraarutit 1 procentimik qaffanneqarpata.
---

Aallaqqaasiininni nualluut corona eqqaallatsiarpara. Soorunami tamatta taassuma nualluussuup tuniluulluni aallartinnerani ernumanermik annilaanganermillu eqqorneqarpugut, tassami sunaanersoq qanorlu akiorniarneqassanersoq ulloq manna tikillugu ilisimaneqanngilaq – sulilu nakorsaatissamik ulloq manna tikillugu nassaartoqanngilaq.
Taamaattumik sakkussatuarisimavarput immitsinnut qanillinaveersaarnissaq, ilaatigut meeqqatsinnut ernutatsinnullu sivisuumik qanillinaveersaarsimalluta – taakkunnguit tunillannissaat ermugalutigu. Soorunami taamatut inuusariaqarsimaneq tamatsinnut misigisaavoq eqqumiillunilu nuannerpallaanngitsoq.
Kisiannili tassa allatut ajornarsimavoq – sorsutarpummi qanoq allatut anigussanerlugu nalugatsigu.
Oqartariaqarpugullumi taamatut periuseqarluta Covid 19-imut ”sorsunnerput” iluatsissimallugu. Sulisartoqatittami nunaqqatittalu ataatsimoorlutik naalakkersuisunit inassuteqaatit qujanartumik malissimavaat. Aamma isumaqarpugut Nuup matuneqarnera aammalumi illoqarfinniit illoqarfinnut matusinerit silatusaarnerusimasut, tassami kialuunniit takorloorsinnaavaa, nunarfinnut illoqarfinnullu allanut tuniluunneq apississimagaluarpat peqqinnissaqarfimmut aqunniarnissaa qanoq ajornakusoortigisimassagaluartoq.
Taamaammat isumaqarpunga aamma naalakkersuinermik ingerlataqartut tamatumuuna nersualaassallugit pissusissamisoortoq. Taamatut mattussisimanerat, aammalu avammut aqqutinik mattussisimanerat, ullumikkut allaat tikillugu, tamatsinnut nuanniikkaluaqaaq – taamatulli iliortoqarsimanngikkaluarpat inuiaqatigiinnut tamanut suli nuanniinnerusimassagaluarpoq.
Isumaqarpungalu pissusissamisuussasoq sulisartut mattussinerup nalaani pisariaqavissunik suliaqartussat sulisimanerannik qutsavigissallutigit. Suliffeqarfippassuarnimi sulisut, pingaartumik allaffeqarfinni sulisut, qinnuigineqarput ajornanngippat angerlarsimaffimminniit sulissasut. Amerlasuullumi taama iliorsimapput. Atuarfiit ilaatigut matuneqarput, aammalu paaqqinnittarfiit ilaatigut matuneqarlutik.
Isumaqarpunga sulisartut ulluinnarni inuussutissaqarsinnaanissatsinnik isumaginnilluarsimasut immikkut qutsavigissallugit pissutissaqartugut, tassalu pisiniarfinni sulisut – taakkuusimapput ullut tamaasa suliffimminnut tunniusimallutik coronaqarpat coronaqanngippalluunniit kiffartuussisimasut. Inuppassuit ullut tamaasa tunniusimallutik kiffartuuppaat – allaammi taakkuusimapput corona tuniluussimagaluarpat tunillatsinnissamut qaninnerpaanut ilaasut.
Taamaattumik pisiniarfinni sulisunut qujarusuppunga, ilaatigut ernumaneq annilaanganerlu pigigaluarlusigit tunniusimallusi ulloq manna tikillugu kiffartuuttuaratsigut.
Coronap nalaani pinngitsooratik sulisariaqavissut, peqqinnissaqarfinni sulisut, utoqqaat angerlarsimaffiini sulisut, innarluutilinnillu sullissisut, kiisalu eqqaavilerisut – taakkununnga aammattaaq qujanaq.
Suliffeqarfinnik ataasiakkaanik nersualaarineq ileqqorinngikkaluarlugu isumaqarpunga pissusissamisoortoq suliffeqarfiit marluk peqqinnissarfimmut aningaasaliisimanerannik qutsavigissallugit. Tassa Svend Christensen aamma Jens Salling. Immikkullu qutsavigerusuppakka Polar Seafoodikkormiut, tassa sulisartoqativut avataaninngaanneersut sulisitsisupalaat coronap nalaani igiinnagaat suliffeqarfimminni sulisussarsiarisimammatigit – qujanaq!
---

Sooruna nunatta pisuussutai aammalu nunatsinnut anigaasatigut iluaqutigisagut privatinut tunniunniarneqaannartut?
KGH/KNI il. il. pisiniarfiutai milluartakkamik akilerlugit privatimut tunineqarput. Maannakkullu Demokraatit aamma Royal Greenland allaat akimik taasilluni Royal Greenland milluartakkamik akilersillugu privatinut tunniunnialerpaa.
Arraa Nunarput ataatsimut isigalugu ineriartortinneqarnissaanut Royal Greenland privatinut tunineqaraluarpat qanoq annertutigisumik innarliissasoq ilisimanerpaat?
Tassami ataatsimik assersuuteqalaassaanga, siusinnerusukkut Royal Greenlandip fabrikkia Maniitsumiittoq – taamanikkut Royal Greenlandimi pisortaasoq ingasalluni naalagaatinneqarallarmat Royal Greenlandip fabrikkia matuneqarpoq. Tamatumalu kingunerisaanik Maniitsoq ammuinnaq ingerlalersimavoq, allaallu tupinnanngitsumik sukkasuumik inuerukkiartulersimalluni. Tikillugu allaat tujorminarsilluni illoqarfittut ” toqungalingaarmat”. Taamanikkummi fabrikki matuneqarpoq minnerpaamilluunniit suliffissaaruttussat qanoq iliuuseqarfineqassanersut pilersaaruteqartoqarani, allamillu suliffissaannik sunnguamilluunniit pilersaarusiortoqarani.
Ilumut tupinnaqaaq taamatut taamanikkut pisoqarsinnaasimammat.
Qujanartumik Namminersorlutik Oqartussat fabrikki pigigallartillugu politikkikkut aliangerneqarpoq fabrikki ammaqqinneqassasoq, taamaasillunilu ilaatigut saarullinnik aammalu qaleralinnik tulaassuivigineqalerpoq. Tamannalumi ulloq manna tikillugu iluatsilluarpoq, naak immaqa akilersinnaassusia killeqaraluartoq. Taamaattoq inuiaqatigiit aningaasaqarnerat ataatsimut isigalugu Maniitsumi fabrikkip ammaqqinneqarnera imminut akilersinnaalluarpoq, tassami aningaasarpassuit suliffissaaleqisunut ulloq manna tikilliugu atorsimassagaluarpagut.
Royal Greenland privatinut tunineqassagaluarpat qularutigaara Maniitsumi fabrikki ingerlatiinnarneqassasoq, aammalu qularutigaara nunaqafinni tunitsiviit arlallit maannakkut ingerlasut ingerlatiinnarneqassasut.
Ataasiaannarnanga oqaatigisarpara aningaasarsiorneq/aningaasarsioriaaseq (markedskrafter) nunanut allanut sanilliullugu nunanilu allani periaatsit aallaavigalugit maani nunatsinni ingerlanneqarsinnaanngilaq. Minnerunngitsumik politikkikkut akisussaasut tikkuussiumanngitsillugit nunarput ataatsimut isigalugu qanoq ineriartortinneqassanersoq.
Taamaattumiik SIK-p inassutiginngilaa taamaasiinnarlugu Royal Greenland nunatsinnik napatitsisoq privatinut tunineqassasoq.
---

Naggaterpiaatigut pingaartillugu oqaatigerusutama ilaat tassaavoq maajip aallaqqaataa nunani tamalaani sulisartut ullorissagaat ukiut 130-t matuma siorna (1890imi) aalajangiunneqarmalli sulisartoqarnermi sorsuutigineqarsimasut tunngavimmikkut suli ullumikkumut soqutiginaateqarlutillu inuunitsinut attuumassuteqartut.
Aamma taamanikkut pingaartillugu taaneqarpoq nunani tamalaani sulisartut – sumiuugaluarunik – tapersersoqatigiissasut ataqqeqatigiissasullu. Tamanna suli ullumikkut inooqatigiinnitsinnut attuumassuteqarlunilu soqutiginaateqarpoq – soorlu assersuutigalugu sulisartoqatitsinnut filippinerinut thailandimiunullu, aammalumi sulisartoqatitsinnut Amerikkarmiunut, qanoq isumaqarfiginninnissatsinnut tunngatillugu. Tassami sumiuugaluaruttaluunniit sulisartutut tapersersoqatigiittariaqarpugut.
Taamatut eqqarsaatissiillunga sulisartoqatikka tamassi qutsavigerusuppassi suleqatigiissinnaanersi mattussaaqqanitta nalaani kingumut takuteqqikkassiuk.
Sulisartut ataqqinartut – ullorsiornissinni pilluangaaritsi ullorlu nuannersumik atorisiuk, naak allaalaaraluartoq." 14109
"88" "https://www.dansketaler.dk/tale/jess-g-berthelsens-1-maj-tale-2021" "Ataqqinartut sulisartut, nunarsuaq tamakkerlugu sulisartut ulluanni pilluangaaritsi. Kiisalu pinngitsoorusunngilanga kommunalbestyrelsinut Inatsisartunullu qinigaasunut pilluaqqusissallunga – ilissilu pilluaritsi kikkut tamat oqartussaaqataaneranni qinigaagassi, inuaqatigiit tamaasa kiffartuukkumallugit.
Aammalu Naalakkersuisunngortut pilluaritsi.
Tassami naalakkersuisunngortut qineqqusaarutaat tusarnaarsimavavut, taamaattumillu aamma naatsorsuutigaarput qineqqusaarutitik piuviusunngortissagaat.
Innuttaasut atugarissaarnerulernissaat qineqqusaarutigineqarpoq, taamaattumillu isumaqatigiinniarnissatsinnut assut isumalluarpugut. Tassami eqqaamalluarparput politikkikkut aalajangiisoqartoq perorsaasut immikkut qaffaaffigineqassasut, tamannalu pivoq aamma politikerit maannakkut naalakkersuisunngortut erseqqissumik kaammattuuteqarnerisigut.
Imaanngilaq tamanna ajorigatsigu – aningaasarsiarissaarnerulersummi qutsannaqaat. Kisianni immikkoortitsisoqassanngippat meeqqanik paaqqinnittarfinni sulisut allat aamma taamatut pineqarnissaat naatsorsuutigaarput. Taakkoqartinnagumi paaqqinnittarfiit ingerlasinnaanngillat. Eqqaamallugu paaqqinnittarfimmi inimi sulisuni perorsaasoq ataasiugaangat uagut ilaasortavut marluusarmata, ilaasortavullu taakku marluk sulinngippata paaqqinnittarfiit ingerlasinnaanngillat.
Aamma paaqqinnittarfinni ilaasortavut igaffimmiut asaasullu sulinngippata paaqqinnittaarfiit ingerlasinnaanngillat.
Ilisimaneqartariaqarportaaq allarpassuarni sulisussanik amigaateqaratta. IIaatigut utoqqaat angerlarsimaffiini sulerusuttunik assut amigaateqarpugut, taakkunanilu sulisut assut taarseraapput. Isumaqarluinnarpugut taarseraannerujussuannut peqqutaasut aningaasarsiat.
Perorsaaasut aningaasarsiaannik politikkikkut akulerulluni qaffaasoqarmat politikerinit oqariartuutigineqarpoq perorsaasunik amigaateqartugut taakkua aningasaarsiaat appasippallaaqimmata. Taamaammat aamma naatsorsuutigiumavarput soorlu utoqqaat angerlarsimaffiini sulisunut immikkuttaaq qaffaasoqassasoq – assigiinngisitsisoqassanngippat.
Tassa politikkikkut siuttussatsinnik qinersineq naammassisimalerpoq. Isumaqarpugullu maanna oqaaseqarfigisassakka ukiuni tulliuttuni politikerinit qinigaasunit sulissutigalugillu aaqqiivigineqartariaqartut.
Ineqarnermut tapiissutit aaqqivigineqartariaqarput isertitatigut killissarititaasoq qaffallugu. Ilaasortarpassuaqarpugummi isertitatigut killissarititaasunik qaangeeqqasunik. Ineqarnermut tapiissutip aaqqiivigineqarnissaa piffissanngorluinnarpoq. Isumaqarpugummi ineqarnermut akiliut aningaasarsiat annerpaamik 30 procentiinik angissuseqartariaqartoq.
Aatsitassarsiornerup aningaasarsiorfiulluartup aallartisarneqarnissaa pisariaqalivippoq. Tassami inuussutissarsiutinik allanik pilersitsisariaqavippugut, aalisarnermi ajutumiiallappat tikkuinnartussagatta – aammalu aalisapilunneq pinngitsoortinniarutsigu inuussutissarsiutinik nutaanik aningaasanillu nutaanik pisariaqartitsivikkatta.
Ilumummi nunatta qanoq ineriartortinneqarnissaa oqallisaasariaqarluinnalerpoq. Ullumikkutut ingerlaannarsinnaanngilagut. Siorna maani Nuummi 430-nik amerlisimavugut. Kialuunniit takorloorsinnaavaa taamatut ingerlaannassagutta sineriapput qanoq inuerukkiartortigissasoq. Piffissanngorpoq illoqarfinnik nunarfinnillu allanik inerisaaffiusussanik tikkuaanissaq – taamaanngippammi ilaasa anguniagartik angussavaat, tassa 2030-mi Nuummi 30.000-inngussasugut. Anguniagaq alutornartoq, kisianni uungaannaq isigivallaartoq. Aperisariaqarattami: Taavami sineriak?
Takornariartitsineq malunnaateqarnerusumik nunatta karsianut kommunillu karsiinut iluaqutaaninngorlugu aaqqissuussiffgineqartariaqarpasippoq. Tassami tupaallaatigisannik Qeqqata Kommuniata aamma Avannaata Kommuniata akileraarutitigut maluginnginnerarpaat coronap atuunnerata nalaani takornarissat takkutinngitsoorneri. Aali mittarfissuit pilersinniarneqartut takornariarpassuinngooq takkunniassamata.
Soorunami SIK-p uggorinngitsuunngilaa Kuannersuarni aatsitassarsiorniarneq maannakkut aallartinneqarsinnaanngitsutut isikkoqarmat. Ilami neriuutigilluinnaraluaratsigu ilaasortatta minnerunngitsumik Kujataani suliffissaaleqisut suliffeqalersinnaanerat. Tamatuma saniatigut Kuannersuarni aatsitassarsiulernikkut nunatta aningaasaqarnerata ilorraap tungaanut aallarsinnaanissaa neriuutigisimagaluaratsigu – ilaatigummi peqqinnissaqarfipput napparsimammat akissaaleqinerput pissutigalugu.
Oqartariaqarpugummi peqqinnissaqarfipput napparsimasoq. Tamatumunnga ilaatigut pissutaavoq aningaasakilliornerput, naak ukiumut 1,5 milliardit koruunit peqqinnissaqarfimmut atortaleraluarivut. Qularnanngilarlu kisitsit taanna ukiuni tulliuttuni qaffakkiartuinnassasoq.
Assersuutissaq: Maani nakorsiaqattaaraluarlutik iluamik kiffartuunneqarsinnaannginnamik Danmarkimi privatimut nakorsiarput, tappavanilu paasineqarlutik kræfterlutik. Kisianni toqqannartumik Danmarkimi napparsimaveqarfinnut ikaarsaartinneqarsinnaanngillat. Nunatsinnukarteqqaarneqassapput, tassanilu nakorsaq immikkut ilisimasalik Danmarkimiit tikittussaq qaammat ataaseq utaqqisinnaasarpaat, napparsimasup Danmarkiliarnissaanut nutaamik innersuussisussaq.
Tamanna pissusissamisoorsinnaanngilaq, allaat inuup inuuneranik pinnguarnertut taasariaqarpoq. Taamatummi peqqinnissaqarfitta napparsimanera aammalu aningaasassaaleqinera maannakkut inuit inuunerinik qassinimmitaava naleqalerpa?
Ajuusaarnaraluartumik maannakkut inuusuttorpassuit suffeqaratik nunami maani inooqataapput. Uffalu sumiiffippassuarni assannik amigaateqartugut. Taamaammat inuusuttut immikkut qanoq iliuuseqarfigineqartariaqarput – nunatta inerisarneqarnissaanut peqataasinnaangortillugit.
Eqqaamassavarpulli assuariinnarlugit peqataatilernaviannginnatsigit. Eqqaamassavarpummi taamatut inissisimasoqarneranut inuiaqatigiittut tamatta akisussaaqataagatta. Taamaattumik suliffittaarnissaq imaluunniit ilinnialernissaq pillugu saaffigisartagaq Majoriaq suleqatigalugu inuusuttut taakku ujarneqartariaqarput, immikkullu aaqqissuussiffigalugit.
Utoqqartavut ataqqinarnerusumik qasuersertissinnaasariaqarpavut. Soraarninngornerminni aningaasanik tigusartagaat qaffaaffigineqarluinnartariaqarput, ajuusaarnaraluartumimmi tusarsaaleraluttuinnarpoq ilaasortavut utoqqalillutik qasuersaarusukkaluarlutik qasuersaarsinnaanngitsut akissaqannginnertik pissutigalugu. Tamanna pissusissamisoorsinnaangilaq.
Sumiiffiit ilaanni ilaasortatta inissaaleqinerat kipiluttunarpoq.
Meeqqat nukittuumik peqqinnartumillu peroriartortissagutsigit pingaaruteqarluinnarpoq angajoqqaavisa toqqissillutik akilersinnaasaminnik inissaqartinneqarnissaat. Tusaamanarpoq Danmarkimi inigisamut akiliutigineqartartoq akissarsiat annerpaamik 40 procenterisussaagaat. Immaqa nunatsinni appasinnerusariaqarpoq, aammami maani pisiassat Danmarkimi pisiassanit akisunerummata.
Kiisalu qineqqusaarnerup nalaani maani nunami napatitsisunut annertunerusumik oqariartortoqannginneranut tupigusuppunga:
Tassa ilaasortavut aalisakkerivinni sulinngippata nuna manna ingerlanneqarsinnaanngilaq. Taakkumi sulinngippata ilissi uangalu aningaasarsiassaqanngilagut. Taamaattumik aalisakkerivinni uagut nammineq suliffeqarfiutitsinni sulisut aningaasarsiaat aammattaaq aaqqiivigineqarluinnartariaqarput – aammami aalisakkerivinni ilaatigut sulisussaaleqisoqartarmat. 
Perorsaasut aningaasarsiaat politikkikkut akulerulluni qaffanneqarsinnaappata, taava suliffeqarfissuup inuiaqatigiittut pigisatta Royal Greenlandip ataatsimeersuarnerani piginnittut peqquneqartariaqarput aningaasanik immikkut sulisunut illuartitsisoqassasoq.
Naggataatigullu: Neriuppunga Inatsisartunut kommunalbestyrelsinullu qinikkavut tamarmik suleqatigiillutik inuiaqatigiit sapinngisamik atugarissaarnerulernissaat anguniarlugu suleqatigiissasut. Ilami ajuusaarnaraluatumik kalaaleqativut amerliartuinnarput Danmarkimut nuuttartut, maani nunatsinni atugassarititaasut naammaginagit.
Tamanna illuanut saaatinneqartariaqarpoq. Kalaaleqatitta Danmarkimut nuussimasut – „avalassimasut“ – uternissaat sulissutigisigu, atugassarititaasut maani nunatsinni aaqqiiviginngikkutsigit uternaviarunanngimmata.
Naggaterpiaatigut maani Covid-19-ip nalaani inuiaqatigiinnut kiffaartuussilluarsimasunut qujarusuppunga. Utoqqaat illuini sulisut, peqqinnissaqarfimmi sulisut, minnerunngitsumillu pisiniarfinni sulisut qamannga pisumik qutsavissaapput. Coronamut tatammutileruttortugut pisiniarfimmi sulisut suliinnarput, uagut inuiaqatigiinni nerisassaqarsinnaaniassagatta, taakkuami aamma tatammussimagaluarpata qanoq iliorsimassagaluarnerpugut. Imaallaammi paasivarput pisiniarfinni sulsiut inuiaqatigiinnut qanoq pingaaruteqartigisumik sullissisut. Taamaattumik aammattaaq taakkunani sulisut aningaasarsiaat qaffaaffigineqarluinnartariaqaraluarput.
Sulisartut ulluanni pilluaritsi!" 8688
"89" "https://www.dansketaler.dk/tale/jess-g-berthelsens-1-maj-tale" "Ataqqinartut sulisartut, ullumikkut ullorsiornissinni tamassi pilluangaaritsi. 
Nuannannerup sinnattuaqisitsineranit iterluta maanna piviusut piaartumik eqqarsaatigilertariaqarpagut. Naalakkersuisoqatigiit atuuffiat naagaluttualerpoq, ukiormi ataasiinnaq qaangiuppat qinersisussaavugut. Innuttaasut pissusissamisoortumik piumasaraat neriorsuutit kusanartut, qinersinermi kingullermi neriorsuutigineqartut, ilaannannguisaluunniit piviusunngortinnissaat. 
Nunattalu MAANNAKKORPIAQ atorfissaqartitaa tassaavoq iliuuseqarnissaq. 
Neriorsuutaasimasut inerneri misissuataarlugit Naalakkersuisunit pilersinneqarsimasunik allamik takusassaqanngilanga taamaallaat aalisarnerup tungaatigut nutarteriniarneq ilaannakoq, aammalu akitsuutit. 
Apeqqutit politikkikkut piaartumik aaqqiivigisariaqartut uani taagulaarlakka, aaqqiivigineqanngippatami inuiaqatigiit atugarissaarnerat, Namminersornerullutik Oqartussat ukiuni 30-ni ineriartortissimasaat, nuannaaqalutalu junimi 2009-mi Namminersornermut, Nunatta siunissaanik nutaaliornialerfimmut, ikaarsaartitarput nukillaarsarneqassanngippat maannakkut qanoq iliuuseqartoqartariaqarpoq. 
Maannakkorpiaq maajip aallaqqaataani 2012-imi suliffissaarunnermik eqqorneqarsimasut aatsaat taama amerlatigipput – inuit 3.500-init amerlanerusut suliffissaaleqinermik eqqorneqarsimallutik. 
SIK-p siullerpaajutillugu piumasaraa suliffiit ataavartut nutaat pilersinnissaat, taamaaliornikkut akissarsiat pitsaanerusut, inissiat pitsaanerusut, ilinniartitaanerillu pitsaanerusut angusinnaagatsigit. 
Pisariaqarluinnalerpoq qinikkatta erseqqissumik kiinnernissaat aalajangigassanillu aaliangiillutik, Nunatsinni atugarissaarnermik ajornerulersitsinngitsumik. 
Nunatsinnimi ukiuni kingullerni malunnarsiartuinnartumik pissakinnerit atugarissaarnerillu akornanni qunneq annertusiartuinnartutut isikkoqarpoq. 
Demokratiskimik ingerlanitsinni nutaaqisumi puigorsimanerparput nammineq oqaluttuarisaanitsinni tunngaviulluinnartoq ? Puigorsimanerparput agguaasseqatigiittarneq ? Puigulernerparput immitsinnut akisussaaqatigiinnerput ? 
Peqatigiinnermut ersiutigitittagarput – nammaqatigiinneq – oqaasiinnanngorsimanerpa persuarsiornerinnatsinni atortaligarput ? 
Nunatta killormut ingerlalernissaa illuatungilerniarlugu arlalinnik piumasaqaateqarpugut, isumaqarama taakku Nunatta naligiimmik ingerlalernissaanut tunngaviussasut. 
Siullermik uumaatsut periarfissiissutaasa atorluarniarneqarssaannut ammaassisariaqarpugut, kisianni sapinngisamik maani nunaqartunut sutigut tamatigut iluaqutaasumik. Nutaanik ataavartunillu suliffeqarfiliornissaq pisariaqartilluinnarparput. Suliffissaaleqisut inuttut ataqqinassusiat utertittariaqarparput, inuiaqatigiinni peqataanertik malugisinnaaqqullugu. 
Tassunga atatillugu erseqqissarusuppara sulisartunik nunanit allanit tikisitsinissaq SIK-p akerlerinngimmagu, taakku suliffeqarferujussuit sanaartornerini sulisorineqassappata, kisianni piumasaralugu nunaqavissut salliutinneqassasut. 
Kisianni SIK-p piumasaraa avataaniit suliartortut tuusintilikkaat Nunatsinni isumaqatigiissutit malillugit akissarsiaqartinneqarnissaat. 
Tassami SIK-p ukiorpassuit sorsuutigisimavaa maani nunami nunaqavissut tikisitaniik annikinnerusumik akilerneqartannginnissaat. Suliat assigiit akissarsiat assigiit ukiorpassuit suaartaatigisimavarput. Taava inuiaat allat annikinnerusumik akilersussavagut ? Oqarlutalu uagut naammatumik aningaasarsiaqarutta ajunngilaq, inuiaat allat uagut susassarinngilagut, taamatummi inissinniarutta taava maani nunatsinni aamma assigiinngisitsilissaagut. 
SIK-p tamanna akueriumanngilaa, tassami suli suaartaat ilumoorukkamiuk ”suliat assigiit akissarsiat assigiit”. 
Isumaqarpunga Naalakkersuisut erseqqissumik avammut nalunaartariaqalersut, tassalu ’Kalaallit Nunaata akueriumanngilluinnaraa avataanit suliartortut akilernerlunneqarnissaat. 
Maannakkut qanoq iliuuseqartoqartariaqarnermut assersuutissaq alla tassaavoq pisortat inissiaataanni nutaanngileqisuni najugallit ajornartorsiutaat, ungasinngitsukkut ajornartorsiummik nutaamik ilaneqartut, ilaqutariit ukiup issileruttornerani inigisaminni nutaanngitsuni aserfallatsaalineqanngitsunilu najugallit kiassarneqaratillu imissaqanngitsut. 
”Qanoq iliuuseqarsinnaaneq misissorparput” Naalakkersuisut oqaannarput, inissianillu attartortut ikiorserniarlugit sunnguamilluunniit iliuuseqaratik. 
Maannakkut pisortat aamma siunniuppaat pisortat inissiaataanni najugallit akiviusut aallaavigalugit akilersuisalissasut, kisianni ilisimatissavassi maannakkut aningaasarsiat taamatut inissisimatillugu tamanna ajornarluinnarpoq, tassami taava assigiinnerpaa ilaasortagut oqarfigineqarpata namminneq inissianik pisisariaqartut, maannakkullu inissianut akit taamatut inissisimatillugit ilaasortatta akilersinnaanngilluinnarpaat. 
Nammaqatigiinnermik qimatsisumik inatsisiliortoqarsinnaaneranut assersuutissaalluarpoq assigiimmik akeqartitsinerup atorunnaarsinneqarnera. 
SIK-mi isumaqarpugut akit assigiinnissaannik periuseq eqquteqqittariaqartoq. 
Ullumikkut nalunngilarput imermut innaallagissamullu akiligassat 1.500 kronit sinnerlugit assigiinngissuseqarsinnaasut, apeqqutaalluni nunap ilaani sumi najugaqarneq. Tamanna eqqortuliornerunanilu nammaqatigiinnerunngilaq. 
Imaassinnaavoq assigiimmik akeqartitsinerup atorunnaarsinnarata oqaatigineqanngitsumik siunertarigaa nunami maani najugallit illoqarfinnut ineriartortitanut pinngitsaalillugit nutsertinniarnerneqartut, naak taakkunani suli naammattunik suliffissaqaranilu inissiaqanngikkaluartoq. 
Assigiimmik akeqartitsinerup atorunnaarsinneraniit assersuummut allamut, inuiaqatigiit kalaallit ataasiunerannik paasinninnginnermik ersersitsisumut – tassalu nunami maani angalasinnaanitsinnut periarfissat. 
Nunatta isorartunerujussua pissutigalugit angalaniarutta umiartorluta timmisartorlutaluunniit angalasariaqartarpugut. 
Ajoraluartumik oqartariaqarpunga SIK-mut ilaasortat akissaqannginnertik pissutigalugu angalanissartilluunniit eqqarsaatigisinnaanngimmassuk. Tamannattaaq nammaqatigiinnginnerup ersiutaatut isigaara. 
Isumaqarpunga Naalakkersuisut kikkuugaluarunilluunniit nutaanik isarusserlutik isiginnittariaqalersut. Uani pineqartoq tassaavoq inuiaqatigiit peqatigiillutik aaqqinniagassaat, arlaatigut avitseqatigiissutigisariaqagaat. 
Taavalu maannakkut ukiuni tulliuttuni sulisartut ilaasortatta naammaginartumik inuuniarnissaannut tunngaviliilluinnaqqissaartussaq, tassalu isumaqatigiinniarneq. 
Ukiorpassuarni isumaqatigiinniartarsimavunga isumaqatigiinniarnermik taallugu aammalu taanna siunnerfigalugu, kisianni tassa oqartariaqarpunga maannakkut pisortaninngaanniik isumaqatigiinniarnermik taasaq isumaqatigiinniarnerunngilaq, kisiannili qulaaniik naalakkiutigalugu peqqussutaavoq, taamaallaat ukiuni sisamani tulliuttuni 4 procentimik qaffassasugut. 
Taamatut isumaqatigiinniartoqarneq ajorpoq, taava assigiinnarpaa Inatsisartut inatsisiliorunik asuli piffissaajarata. 
Ukiuni kingullerni pingasuni aningaasarsiat pisissutigineqarsinnaanerat 9%-mik appariarsimavoq. Ullumikkuttaaq nalunaarutigineqarpoq oliamut aki liiterimut 58 øremik qaffattoq. Taamaammat tupigusuutiginngitsuunngilara ukiuni sisamani taamaallaat 4%-mik pisortat neqerooruteqarnerat. 
Tassa aningaasanngorlugu maannakkut ilinniarsimanngitsut isumaqatigiissutaat aallaavigalugu qaffaatissaq tassaatuaavoq qaammammut 100 kroni. Tutsarlunngilasi maannakkut killiffik tassa taamaappoq, aali suli annertunerusumik inissianut akiliuteqartarnissatsinnik eqqartuisut. 
Tunngavilersuutiginiarneqartut ilagaat nunarsuarmi aningaasarsiornermi ajutumeersimanerup kingorna eqqugaasimanerput. 
Oqartariaqarpunga tamanna paasisinnaanngilluinnarakku, tassami maani nunami aalisakkat raajallu kisiisa avammut tunisassiaraagut, guld-isiorfik Nalunaq akileraarneq ajortoq eqqaassaanngikkaanni. 
Aalisakkat raajallu akii ukiuni kingullerni appariartorsimanngillat illuatungaatigulli qaffakkiartorsimallutik, taava nunarput sukkut aningaasarsiornerup ajutumeerneratigut eqqugaagami ? 
Qujanartumik Namminersorlutik Oqartussat suliffeqarfiutai maannakkut sinneqartorfiullutik ingerlapput, taamaattumik apereqqissaanga Nunarsuarmi aningaasarsiornerup ajutumeernera nunatsinni sukkut eqquigami ? 
Akuersaaruminaappoq Naalakkersuisut pissakinnerit pitsaanerusumik qanoq iliuuseqarfiginiarlugit oqaluutigalutit taamatut maannakkut isumaqatigiinniarnermi pissusilersornerat, naak taakkua Naalakkersuisut pissakinnerit qanoq iliuuseqarfiginiarlugit oqaluttut ! 
Tassami maannakkut isumaqatigiissuteqarfigineqartut aningaasanngorlugu uagutsinniik annertunerungaatsiartumik qaffaaffigineqarput, makkariinalu aningaasarsiaqarnerusunut aningaasarsiakinnerusunullu assigiimmik akeqarpoq, taava naak Naalakkersuisut nammaqatigiinnermik eqqartuinerat ? 
Tunngaviusumik ataqqinninnermik nammaqatigiinnermillu suusupaginninneq allanngortittariaqarparput. Uannut nuna ataasiinnaavoq – Kalaallit Nunaat namminersortoq, tamatta maani nunami najugaqartut piat, aammalu naammaqatigiinneq aallaavigalugu ingerlanneqartariaqartoq. 
Soorunami eqqaamajuartariaqarparput maani nunami tamatta sutigut tamatigut akisuussaaqataagatta, maanilu nunami ajortoqarsimappat tamatta pisussaavugut aamma aaqqiiniaqataassalluta. 
Maani nunami suliffissaaleqisut suliumanngitsutut nalilersorneqartarneri akuersaarsinnaanngilara, tassami suliffiit aamma maani nunami amigaatigineqarmata, inunnillu suliumanngitsoqarsimappat taamatullu inissittoqarsimappat taava aamma uagut tamatta akisussaqataavugut, pisussaavugullu inuit sulilersinneqarnissaannut ataqqeqatigiilluta suleqataaffigissalluta. 
Sulisartut ulluanni ullorsiorluarnissassinnik tamassi kissaappassi. " 9554
"90" "https://www.dansketaler.dk/tale/aksel-larsens-1-maj-tale" "To spørgsmål trænger sig på frem for alle andre.
Det ene er bestræbelserne for at få standset prøvesprængningerne med atomvåben. En krig, hvor atomvåbnene kommer i brug, vil betyde en katastrofe for menneskeheden, måske dens udslettelse. Men prøvesprængningerne i fredstid, hvis formål er at fuldkommengøre atomvåbnenes ødelæggende og menneskemyrdende virkninger, er i sig selv ensbetydende med en akut og stadig voksende fare for millioner af menneskers helbred og gennem påvirkning af arveanlæggene for kommende generationer.
Disse prøvesprængninger kan indstilles isoleret og straks, uden at denne standsning behøver at sammenknyttes med enighed om løsningen af mere komplicerede problemer vedrørende nedrustning, ødelæggelse af atomvåbenlagre o.s.v. En af de tre stormagter – Sovjetunionen – er nu gået i spidsen og har standset sine forsøg. England og USA bør følge efter. Hvis statsledere og generaler fortsat nøler hermed, må verdensoffentligheden bringe dem til fornuft, og ikke blot dansk arbejderklasse, men hele det danske folk såvel som regering og folketing, har ret og pligt til at hjælpe med hertil.
Når Social-Demokraten i dag i sin forsideartikel hævder, at det er til Sovjetunionen, man skal rette opfordringen i atom- og nedrustningsspørgsmålet, så virker det som en makaber vittighed. Sovjetunionen har standset prøvesprængningerne – det aktuelle og nødvendige er at opfordre USA og England til at gøre ligeså.
Det andet spørgsmål hedder spændingen i Europa og visse folks ønsker om at forøge den til bristepunktet ved at give den genopstandne tyske militarisme de farligste af alle våben i hænde: raketterne og atombomberne.
Måske hjælper det ikke meget at erindre om, at da man under løftebrud tillod Vesttysklands genoprustning og optog det i Atlantpagten, forklarede man, at denne genrejste tyske militarisme ikke ville få atomvåben til disposition. Men så må det hjælpe at erindre om, at der ikke i noget europæisk land er skabt eller vil kunne skabes et folkeflertal, der godkender en atomoprustning af Tyskland. Ja, i Vesttyskland selv er det klart dokumenteret, at befolkningens overvældende flertal med arbejderklassen i spidsen er modstander af Adenauer-regeringens planer og ønsker.
Det er muligt, at NATO's udenrigsministermøde, som begynder i København på Danmarks frihedsdag, den 5. maj, skal træffe afgørelse i dette spørgsmål.
I en stort opsat artikel i Social-Demokraten for i dag, der i det mindste må være inspireret af stats- og udenrigsminister H. C. Hansen, hævdes ganske vist, at NATO-mødet overhovedet ikke skal træffe beslutninger, og at sagen slet ikke vedkommer ministermødet, men at afgørelsen udelukkende skal træffes af NATO's militære ledelse i Paris med generalerne Norstad og Speidel i spidsen. Det turde vel være på sin plads heroverfor at erindre om det gamle ord, der siger, at krig er en alt for alvorlig sag til, at man kan overlade den til generalerne. Og udenrigsministermødet står over generalerne, hvis atomkrigsgalskab enhver kender. Selvfølgelig kan det, hvis udenrigsministrene vil, træffe beslutning i denne sag. Kom ikke og fortæl, at det kun er en selskabelig sammenkomst.
Det er givet, at hvis blot een af de forsamlede udenrigsministre kræver spørgsmålet om Tysklands atombevæbning behandlet, vil dette ske. Og vetoret eller ikke vetoret – det er også givet, at hvis blot ansvarsbevidste regeringer i nogle af de europæiske NATO-lande sætter sig energisk imod det, kan en beslutning om at give atomvåben til Vesttyskland ikke gennemdrives.
Stats- og udenrigsminister H. C. Hansen har på NATO-mødet i Paris i december i fjor sagt nej til placering af atomvåben og langtrækkende raketter i Danmark, og hele folketinget, alle folketingets partier, har i januar i år godkendt dette standpunkt. H. C. Hansen har i forstærket form gentaget dette nej på det nordiske udenrigsministermøde i Stockholm. Bortset fra nogle generaler og oberster, samt den berlingske bladtrust, har han i denne sag støtte fra hele det danske folk.
Det vil han også have, hvis han under NATO-rådsmødet kræver det alvorlige spørgsmål om atomvåben til Tyskland behandlet og, i erkendelse af sit ansvar overfor Danmark og for fredens bevarelse, siger et lige så kraftigt NEJ til vesttysk atomoprustning, som han har sagt til atomvåben i Danmark.
Selvom det ikke ubetinget er ensbetydende med en svækkelse af dansk arbejderbevægelse som helhed taget, så er det en alvorlig sag, at dansk arbejderklasses to partier nu ved flere valg er gået tilbage i stemmetal, absolut eller forholdsmæssigt. Det er alvorligt, fordi alle ydre betingelser er til stede for, at arbejderbevægelsens politiske indflydelse kan vokse, så den kan sikre sig det ubestridelige førerskab i dansk politik, såvel indenrigs som udenrigs.
Der er flere årsager til denne tilstand, og en af dem – men ikke den mindst betydningsfulde – er, at skønt alle arbejdere og småkårsfolk i Danmark har de samme interesser og samme mål, så er arbejderklassen politisk spaltet i partier, der bekriger hinanden i stedet for at arbejde sammen, trække på samme hammel.
Denne majdag i Aalborg illustrerer det jo. Her står Socialdemokratiets formand på talerstolen i den ene kant af byen, og kommunisternes formand på en anden talerstol, kan råbe hver sin forsamling op, men kan ikke råbe hinanden op! Sådan er det på arbejderklassens traditionsrige 1. majdag, og sådan er det jo i en hel del af den politiske virksomhed.
Vi ved allesammen, hvorfor det er sådan, men det gavner lidet at køre frem med argumenter om, hvem der har en større eller mindre skyld i, at det er sådan. Det, der er væsentligt, er at få denne splittelse, denne indbyrdes krig, der ikke alene ikke gavner noget af partierne, der ikke alene skader arbejderklassen, men er skadelig for vort land og vort folk, bragt til ophør. Arbejderne har jo de samme interesser, det samme mål, hvad enten de partipolitisk er kommunister eller socialdemokrater. Kampen for fredens bevarelse, mod atombombens trussel, for Danmarks sikkerhed og selvstændighed bør dog kunne forene os alle. Indenrigspolitiske, økonomiske og sociale problemer af overordentlig størrelsesorden står på dagsordenen, de kræver kamp og sammenhold. Målet for os alle: afskaffelsen af den kapitalistiske udbytning og sejren for socialismen kan kun nås, når en enig arbejderklasse og en forenet kæmpende arbejderbevægelse stræber frem derimod.
Det vil være nytteløst og tåbeligt at glemme eller lukke øjnene for den uenighed, der er tilstede, og som også demonstreres på majdagen. Men enhver arbejder, enhver, der ærligt kæmper for fremskridtet og for folkets sag, bør medvirke til, at forudsætningen for sejr i kampen for dagens og vejens nærliggende spørgsmål, og i kampen for arbejderklassens store fremtidsmål, socialismen, nemlig arbejderklassens enhed, bliver en kendsgerning. Arbejderklassens enhed, arbejderbevægelsens enhed kan slå kapitalistklassens og reaktionens angreb tilbage, kan sikre sociale, økonomiske, politiske fremskridt. Den kan give arbejderklassen det absolutte politiske førerskab i vort land, i broderlig solidaritet med arbejderklassen i alle lande. Den kan rydde alle det overlevede kapitalistiske samfunds skranker af vejen og skabe et folkets socialistiske Danmark." 7212
"91" "https://www.dansketaler.dk/tale/dennis-kristensens-1-maj-tale" "Det er en historisk 1. maj i år.
EU får i dag ti nye medlemslande – og på en dag, hvor vi plejer at tale meget om solidaritet, vil det være på sin plads, at vi minder os selv om, at det er fattigere og dårligere udviklede lande, der i dag træder ind i de riges klub i håbet om at få del i vores værdier og levevilkår.
Vi skal ikke være bange for lønmodtagerne i de nye EU-lande. Vi skal tværtimod fortælle dem, at grunden til, at vi i de nordiske lande har gode levevilkår, er, at vi har haft en stærk fagbevægelse, der gennem sammenhold og styrke – skridt for skridt – har formået at styre samfundets udvikling.
Jeg tror ikke på, at vi skal frygte en bølge af udenlandsk arbejdskraft, der strømmer ind over grænsen fra i dag. Folketinget har faktisk vedtaget nogle fornuftige regler om udførelse af arbejde på overenskomstmæssige vilkår. Vi kan snarere frygte en anden bølge – som måske også er historisk her fra l. maj. Nemlig den bølge, som opstår, hvis nogle arbejdsgivere vil benytte de nye hastighedsgrænser fra i dag, og med 130 kilometer i timen drøne ud af Danmark og over til et østligt eksil, hvorfra de kan operere i Danmark ud fra betragteligt lavere lønninger end herhjemme.
De sidste dage har Danmark talt meget om en kommunalreform. Mange har vist haft svært ved at overskue, om det nu er bedst, hvis de offentlige ydelser kommer fra kommunen, fra amtet eller fra staten. Sandheden er, at politikerne har snakket alt for meget om strukturer – og alt for lidt om indhold og kvalitet for dem, der bruger de offentlige ydelser, og for dem, der leverer ydelserne. En kommunalreform må ikke blot blive nye streger på Danmarkskortet.
Kommunalreformen skal fremtidssikre den danske velfærdsmodel. Det er ikke fordi, der behøver at være noget i vejen med de arkitekter, der tegner stregerne på landkortet. Men det er ulig vigtigere, at vi har nogle dygtige håndværkere, der er i stand til at udfylde stregerne og opbygge vores fremtidige velfærdssamfund.
Hvad nytter det, at gamle fru Jensen bor i en fin, ny og rigtig stor kommune, hvis hun ikke får sin hjemmehjælp? Tallene viser, at der kommer flere gamle fru Jensener – og at der bliver færre hænder til at levere hjemmehjælp.
Det tema har regeringen fuldstændig overset – alt er blevet parkeret i velfærdskommissioner og strukturkommissioner. Og statsministeren har i stedet travlt med at fremrykke ufinansierede skattelettelser – som om det løser noget som helst problem. Tværtimod, så skaber de politiske partiers konkurrence om at love skattelettelser nye problemer for velfærdssamfundet.
I Forbundet af Offentligt Ansatte har vi ikke megen gavn af Anders Foghs skattelettelser. Som offentligt ansat social- og sundhedshjælper eller som kantinemedhjælper, så får man kun håndører ud af skattelettelserne. En opgørelse viser, at kun hver tiende af vore 190.000 medlemmer får den fulde værdi af lempelsen i mellemskatten. Ni ud af 10 af vore medlemmer tjener som offentligt ansatte for lidt til at få hele Anders Foghs skattelettelse. Fem ud af 10 tjener slet ikke nok til at betale mellemskat.
Det er en fremmedgjort rigdom, som Anders Fogh Rasmussen repræsenterer. Jeg så meget hellere et rigt fællesskab. Et fællesskab, der er præget af menneskelig kontakt, af omsorg for de svage, af service til borgerne. Et fællesskab, der er optaget af at fastholde og udbygge velfærd frem for at tegne streger på landkortet.
Vi er ved at skabe et besynderligt samfund, hvor vi hæmningsløst dyrker det private initiativ og nærer en næsegrus beundring for produktion af legoklodser – mens de, der hjælper andre mennesker – ikke får anerkendelse overhovedet.
En fremtidssikring af vores velfærdssamfund handler nemlig også om anerkendelse – både lønmæssigt og fagligt – for de mennesker, der plejer, yder omsorg, yder service, passer syge, passer ældre, passer børn og så videre og så videre. Hvorfor vil regeringen ikke have det til at handle om mennesker?
Regeringen har heller ikke fået det til at handle om arbejde – selvom den allerede sidste år kom med den store plan om \"Flere i arbejde\". Det blev ikke engang til \"Fire i arbejde\". Det blev til \"Færre i arbejde\". Markant færre. Nu sætter man så skatten ned og tror, at det skaber arbejde.
Arbejdsløsheden er stadigt stigende – også blandt FOA's medlemmer. Det er nyt. Vi har i årevis været vant til, at arbejdsløshed mest var noget, der ramte 'de andre' – men kommunerne skærer ned, fordi de er sat til at finansiere regeringens skattelettelser – og det betyder nu, at også vores medlemmer mister deres job. I stedet ansætter kommunerne ofte ledige i aktivering. Hvis vores ledige medlemmer er rigtig heldige, kan de risikere at blive aktiveret på de arbejdspladser, hvor de før var rigtigt ansat. Det er ren Ebberød Bank. Og udtryk for kommunal kassetænkning, der virkelig vil noget.
Derfor har vi heller ingen tiltro til, at kommunerne vil kunne løse hele arbejdsformidlingsindsatsen, som regeringen lægger op til i dens udspil til en kommunalreform.
I FOA har vi haft en helt grotesk sag, som hverken er til at le eller græde over. På et hospital blev FOA's fællestillidsmand sidste år opmærksom på, at der faktisk var flere af portørerne, der hverken var uddannede eller fastansatte, men tværtimod kontanthjælpsmodtagere, som var aktiverede på hospitalet af kommunen. Det blev værre endnu. Det viste sig, at flere af dem havde arbejdet på hospitalet i flere år. De var simpelthen blevet parkeret der, fordi man ikke vidste, hvad man ellers skulle stille op med dem.
Så rullede sagen. FOA krævede, at de fik ordinær løn for al den tid, de havde udført ordinært arbejde. Det ville hospitalsledelsen ikke gå med til. Nu kører sagen så i arbejdsretten.
Det mest vanvittige i sagen drejer sig om en af de aktiverede – en kvik fyr med stor IT-ekspertise, der bare var kommet lidt skævt ind på arbejdsmarkedet. Han udviklede et IT-system for hospitalet, der vandt en kvalitetspris. Flot nok – og hospitalet holdt da også en fest for at fejre prisen. Men hvem glemte de at invitere? Ja – lige præcist: kontanthjælpsmodtageren, der havde opfundet systemet.
Vi har netop overstået overenskomstforhandlingerne på det private arbejdsmarked, og jeg synes, at barselsudligningen på LO-DA-området er et stort spring fremad.
Men der er ingen grund til at skjule, at kvinder stadig er urimeligt stillet i forbindelse med barsel. Vi har fortsat ikke fuld løn og fuld pensionsindbetaling under graviditets- og barselsfravær – og det rammer dobbelt. Først når ens børn skal til verden. Og så også til allersidst, før man selv skal fra denne verden. Der er simpelthen mindre i pension, fordi man har født børn. Det kan et moderne samfund ikke være bekendt.
Om ikke så længe skal vi til at i gang med de offentlige overenskomstforhandlinger, og regeringen har haft flere ideer til nye barselsregler. Tak for interessen. Men hold venligst lovgivningsfingrene langt væk fra de offentlige overenskomstforhandlinger. Der plejer aldrig at komme noget godt ud af lovgivningsindgreb.
Regeringen har i nu snart tre år ikke været venlig ved de offentligt ansatte. Skattestoppet har ramt kommunerne – og kommunerne sender meget ofte regningen videre til de ansatte. Hurtigere, mere, bedre – og helst med færre hænder. Hvis processen får lov at fortsætte, så bliver den til gift for fremtidssikring af den danske velfærdsmodel.
Regeringen brugte flere hundrede millioner kroner på at forberede sin frit valg-ordning på ældreområdet – pengene gik til bureaukrati og administration. De gik ikke til mennesker, skulle jeg hilse og sige.
Jeg er meget enig i synspunktet om, at befolkningen har krav på mest mulig og bedst mulig service for pengene. Men befolkningen har ikke brug for mest mulig administration af forskellige ideologiske ordninger, som koster millioner af kroner.
Den offentlige sektor i Danmark kan selv. Den offentlige sektor i Danmark kan godt. Den offentlige sektor i Danmark kunne også blive bedre, hvis vi i fælleskab turde satse. Satse på fællesskabet. Og satse på det personlige ansvar – også hos medarbejderne. Og hvis vi turde satse på fremtiden. Hvis vi turde satse på kvalitet og service. Og hvis vi turde slippe hundrede af tusinder af engagerede ansatte fri – i stedet for at binde dem op i stregkoder, minuttyranni og kontrol.
1. maj handler om fællesskab. Velfærd forudsætter fællesskab. Og fællesskab kræver, at vi hver især tager et ansvar.
God 1. maj." 8363
"92" "https://www.dansketaler.dk/tale/pernille-skippers-1-maj-tale-2017" "Ønsker vi et samfund, hvor man er sin egen lykkes smed, hvor alle står alene, og vi hver især er nemme at blæse omkuld?Eller ønsker vi et samfund, hvor ingen er overladt til sig selv, hvor vi hjælper hinanden, og hvor vi står tæt sammen, så vi har noget at stå imod med?Lige nu har vi en regering, der trækker i den ene retning. Jeg behøver nok ikke at fortælle jer hvilken.Men heldigvis er vi mange, der trækker i den stik modsatte retning. I retning af mere fællesskab.Og ved I hvad? Det nytter at stå sammen.Første maj sidste år talte vi meget om et firma ved navn Uber. De var godt i gang med at undergrave taxachaufførenes arbejdsforhold. Nu er de godt i gang med at pakke deres kontorer ned. Uber har givet op.Det er resultatet af et fælles pres fra alle, der kæmper for ordentlige arbejdsvilkår.Joachim B. Olsen er selvfølgelig trist over, at Uber lukker. For han synes, det er så nyt og spændende.Herre Gud, jeg kan godt se, at de har lavet en app. Men deres forretning bygger på løntrykkeri, løsarbejde og nul social sikkerhed. Det er ikke nyt og spændende, det er gammeldags.Kære venner, det er derfor vi skal kæmpe sammen. For sammen kan vi sørge for, at den slags arbejdsforhold aldrig bliver moderne igen.Det er nødvendigt. For vi ser gamle tiders forhold snige sig tilbage på mange områder. 16 gartneriansatte på Fyn bliver fyret efter flere år i firmaet. Og få dage efter går et vikarbureau i gang med udenlandske ansatte til 45 kr. i timen. Firmaer, der bygger metro i København for danske skattekroner, får deres medarbejdere til at arbejde 55 timer om ugen, men betaler dem kun for 37. Og et ud af tre udenlandske firmaer har så dårligt arbejdsmiljø, at arbejdstilsynet lukker dem ned.Men når mennesker arbejder i Danmark, mens de får løn og betaler skat som i et østeuropæisk land, så er der nogen, der scorer kassen. Og tro mig. Det er ikke den lettiske lastbilchauffør. Det er ikke den polske tømrer. Bag enhver østarbejder står en arbejdsgiver.Det er over for de arbejdsgivere, vi i fællesskab skal sætte en grænse. Arbejdsgivere, der ikke kan finde ud af det med fair og lige forhold, må gerne finde sig et andet sted at drive virksomhed. For om du kommer fra Polen eller Vejle, i Danmark kæmper vi for, at alle arbejder på samme vilkår. Ordentlige vilkår.Men EU står i vejen for de lige vilkår. Det, EU kalder frihed og fri bevægelighed, er i virkeligheden frihed for arbejdsgivere og en spændetrøje for lønmodtagerne. Arbejdsgivere får frihed til at sige nej til overenskomster og shoppe hele Europa tyndt efter den billigste arbejdskraft.Lønmodtagerne på den anden side bliver stoppet af EU’s regler, når de vil kræve ansættelseskontrakter og gå i konflikt med de arbejdsgivere, der udnytter mennesker.Min og Enhedslistens holdning klar. I Danmark skal vi gå hele vejen for at beskytte vores arbejdsmarked mod social dumping. Også selv om det betyder et slagsmål med EU. Det tager vi gerne.Den regering, vi har i Danmark lige nu, Løkke, Pape og Samuelsen, de står bestemt ikke op hver morgen og tænker: Hvad kan vi mon gøre i dag for at styrke fællesskabet?Bare som et eksempel: I starten af året spurgte jeg Lars Løkke til den stigende ulighed. Han fik han sådan et lidt fjernt blik i øjnene, mens han trak på skuldrene og sagde: ”Danmark har ikke et ulighedsproblem”.Men kære hr. statsminister. Det har vi. Uligheden dækker nemlig ikke bare over, at nogen har fået mere, men også at rigtig mange har fået mindre.Og for et par uger siden kunne vi læse, at antallet af fattige i Danmark er fordoblet siden 2002.Til det sagde et af Venstres folketingsmedlemmer, at forklaringen kunne være, at der måske bare var blevet flere selvstændige, som ikke tjente så meget endnu.Så det, de siger, er, at selv om skiftende regeringer i flere årtier har forringet dagpengesystemet og indført fattigdomsydelser, når regeringens egne tal viser, at flere børn skal vokse op som fattige, og rekordmange søger julehjælp hvert år, så skyldes det hele nok bare, at tusindvis af mennesker er i gang med at udleve deres iværksætterdrøm.Det er ikke bare for dumt. Det er også ekstremt virkelighedsfjernt.Den stigende ulighed er ved at skabe et mere utrygt samfund for os alle sammen. Det ved alle, der har prøvet at få en fyreseddel, alle, der har venner og familiemedlemmer, som er blevet ramt af sygdom. I ved, at vi alle sammen kan få brug for fællesskabet.Og vi skal ikke give dem lov til at lade, som om uligheden ikke er et problem. Vi skal rykke tættere sammen, så vi kan råbe endnu højere. I et rigt land som Danmark, der skal børn ikke vokse op i fattigdom. I et rigt land som Danmark, der skal fattigdom være fortid. I et rigt land som Danmark, der skal tryghed være for alle.Desværre er det ikke kun højrefløjens politik, der har skabt fattigdom og mere utryghed for almindelige mennesker. Det gjorde Socialdemokraterne, SF og De Radikale også, da de havde regeringsmagten. De satte kontanthjælpen ned for de unge. De lavede en reform af førtidspensionen, der har efterladt mange i en desperat situation. De lavede en skattereform, der tog fra pensionister, syge og arbejdsløse for at dele ud til dem, der i forvejen har mest.Misforstå mig ikke. Jeg er også glad for det gode, vi gjorde sammen, og at vi nu kan samles om at kritisere højrefløjens asociale politik. Det er så vigtigt for så mange.Men kære venner i de tre partier: Vi burde også kunne samles om at rydde op efter de af jeres egne reformer, der har bidraget til fattigdom, ulighed og utryghed. I må sige klart, at de reformer skal samme vej som den nuværende regerings kontanthjælpsloft: I skraldespanden.Men vi skal mere end det. Vi skal også bringe trygheden tilbage i vores vuggestuer og børnehaver, på vores plejehjem og sygehuse.Jeg talte for nylig med en gammel veninde, en nybagt mor. Hun skulle til at aflevere sin lille datter i institution for første gang, men hun var ikke spændt og glædede sig til at komme på arbejde igen. Nej, hun var bekymret, havde faktisk ondt i maven, for hun var bange for, at der ikke var pædagoger nok i den nye vuggestue.Men forældre skal ikke have ondt i maven, når de sætter ungerne af i institutionen. Ingen skal gå fra et besøg hos bedsteforældrene med en klump i halsen, fordi man ikke er sikker på, om der er hjælp nok. Og hverken SOSU’er, jordemødre, læger eller sygeplejersker skal have det skidt, når de afslutter en vagt.Vores velfærd skal give os tryghed, ikke dårlig samvittighed. Nej, faktisk er de eneste, der burde have dårlig samvittighed, de politikere, der er år efter år suger milliarder ud af vores velfærd.Den gode nyhed er, at der er valg til byråd og regioner i hele landet til efteråret. Og her kan vi ændre retning ved at gå ned og stemme. Vi skal sende en klar besked til alle lokale politikere i det her land: Når regeringen banker på jeres dør med deres katalog over flere meningsløse nedskæringer, så gør, som man gør med en irriterende dørsælger: Sig tydeligt nej, sig pænt farvel og smæk døren i.Det er i virkeligheden budskabet til os alle sammen her første maj.Vi skal ikke hoppe på platte sælgertricks. Vi skal ikke tro på regeringen og dens venner, når de siger, at der ikke er råd til velfærd, råd til at give en anstændig hverdag til mennesker ramt af sygdom eller arbejdsløshed, råd til rimelige vilkår på arbejdspladserne.Vi skal huske, at det er et valg. Om pengene i fælleskassen skal klattes væk på skatterabatter til de få i toppen. Eller om vi hellere vil investere i tryghed og muligheder for alle os andre. I en stærk fælles velfærd. I grøn omstilling, så kloden også kan være et godt hjem for vores børn og børnebørn.Og så må vi aldrig nogensinde glemme vores fælles styrke. Vi må aldrig glemme, at vi kan stå fast, når vi står sammen.Rigtig god første maj." 7722
"93" "https://www.dansketaler.dk/tale/pernille-skippers-1-maj-tale-2018" "For 100 år siden – i maj 1918 – lod de danske murersvende mørtlen stå. De besluttede at gå hjem fra arbejde allerede kl.12 om lørdagen. Flere fagforeninger fulgte trop. Det blev starten på den historiske kampagne for otte timers arbejde, otte timers fri og otte timers hvile.
Også dengang kæmpede arbejdsgiverne imod. Jeg vil tro, at der var én eller to, der mente, at murersvendene var nogle forkælede møgunger. Men murersvendene gav sig ikke. De kæmpede. Ligesom sygeplejerskerne, lærerne, skraldemændene, kontorpersonalet og alle de andre offentligt ansatte har kæmpet nu her 100 år senere. Vi har hørt jer fortælle om lange vagter og pressede dage. Vi har hørt jer synge på gaden om morgenen og set jer med fanerne om natten foran Forligsen. Og så mange privatansatte, forældre og patienter har bakket op. Det har været ganske fantastisk at opleve.
I søndags kom de sidste aftaler så på plads. Men desværre uden en arbejdstidsaftale for lærerne. Jeg kan virkelig godt forstå, at der er mange lærere, der er skuffede over det. Det er lærerne selv, der skal afgøre, om aftalen samlet set er god nok. Men uanset hvad kan jeg love, at Enhedslisten fortsat i KL og kommunerne vil slås for en arbejdstidsaftale til lærerne.
Og uanset hvad, så har sammenholdet mellem de mange faggrupper i forhandlingerne været en imponerende sejr i sig selv. Jeg tror faktisk, at arbejdsgiverne er blevet alvorligt overraskede over, hvor stor opbakningen har været. Regeringens forhandler, Sophie Løhde, gik ind i forhandlingerne med en svada, om at de offentligt ansatte kun ville tage og ikke give. Hendes kække kommentar faldt til jorden med et brag.
De offentligt ansatte har stået skulder ved skulder, og et massivt flertal af danskerne har stillet sig på deres side. Jeg tror, det er fordi, vi i Danmark er mange, der stadig ønsker, drømmer om og kæmper for et samfund, hvor vi passer bedre på hinanden. Derfor er jeg også så sikker på, at vi, om senest et år, ved næste folketingsvalg, kan få sendt Sophie Løhde og hendes chef Lars Løkke Rasmussen af sted på en lang, selvbetalt spisepause.
***
De seneste uger har jeg flere gange tænkt tilbage på sosu’erne, der arbejdede på min farfars plejehjem i Fårup, lige syd for Hobro. Han havde levet et langt liv som landpostbud, men til sidst kunne han ikke længere selv. Hans landpostbuds-krop var brugt op. Men når han skulle have hjælp, kom der ikke en kæmpe stor murerarbejdsmand ind på værelset på plejehjemmet. Nej, det var en lille kvindelig sosu-assistent, der fik ham trillet over på siden, sat ham op og med fast hånd givet ham tøj på. Og mest imponerende, så kunne hun give igen med et smil, når han fyrede grove vittigheder af.
Jeg kan huske, at jeg som teenager så på det og tænkte på, hvor hårdt det job egentlig måtte være. Tænk, hvis hun ikke havde været der.
Jeg tror, at de fleste har sådan en oplevelse. Hvor en offentligt ansat har været helt uundværlig. Matematiklæreren der blev ved med at tro på dig, og så løste du regnestykket til sidst. Jordemoderen ved dit første barns fødsel. Eller bare skraldemanden, der henter skraldespanden en varm sommerdag. Tænk, hvis de ikke havde været der.
De offentligt ansatte er velfærdens helte. De er uundværlige. Og de fortjener ikke bare en fair løn, men også anerkendelse og dyb, dyb respekt.
***
Lige nu, hvor rigtig meget handler om overenskomster, skal vi også huske dem af os, der ikke har et arbejde. Dem, der er blevet udskældt og ramt af den ene reform efter den anden. Senest har regeringens kontanthjælpsloft sendt over 10.000 mennesker ud i fattigdom.
De mennesker skal leve uden penge til deres receptpligtige medicin eller forsikringer, uden tandlægebesøg, uden at deres børn kan gå til sport. Dét er fattigdom. Her i Danmark. Og fattigdom har aldrig hjulpet nogen, der er syge til at blive raske. Fattigdom har aldrig hjulpet nogen, der er ledige, til at få et arbejde.
Et af de mennesker, der er blevet ramt af kontanthjælpsloftet, det er Anne Mette, en kvinde, jeg talte med sidste vinter på Christiansborgs slotsplads. Hun havde et godt liv, men så blev hun syg. Til sidst mistede hun sit arbejde, sin mand og retten til sygedagpenge. Hun måtte leve af sin pensionsopsparing, før hun kunne få kontanthjælp og kunne ikke låne penge i banken. Og efter kontanthjælpsloftet blev huslejen også et problem. Som hun sagde: ”Det er virkelig en rutsjetur ned.”
Det må vi ikke glemme. Det er en rutsjetur, vi alle kan komme på. Vi kan alle blive syge eller komme ud for en arbejdsulykke. Derfor er kontanthjælpsloftet og de andre asociale reformer en fælles fjende. Uanset om vi er syge eller raske. Uanset om vi er i arbejde eller ej.
Sammen skal vi skal insistere på, at mennesker, der er ramt af uheld får en udstrakt hånd i stedet for en kold skulder. Sammen skal vi rive kontanthjælpsloftet ned.
***
Overenskomstforhandlingerne har vist os, at vi er rigtig mange, der vil vores velfærd. Og at der er sejre at vinde for almindelige mennesker. Derfor er der al mulig grund til ikke bare at forsvare velfærden, men også turde slås for mere. Sidste år på 1. maj talte Mette Frederiksen dunder mod regeringens planer om at lade pensionsalderen stige. Mere end allerede planlagt vel at mærke.
Og Kristian Thulesen Dahl solede sig også i overskrifterne, da regeringen senere droppede planerne: ”Jeg er overordentligt godt tilfreds”, sagde han.
Jeg har flere gange i den debat tænkt tilbage på en gammel kammerat, Steffen, der er smed. Da vi var omkring de 20, og det blev vedtaget, at pensionsalderen skal blive ved med at stige de næste mange år, havde han allerede ondt i knæene. Men han skal arbejde, til han er 72.
Det er dét, som Kristian Thulesen Dahl er så overordentlig tilfreds med. For selvom regeringens forslag ikke blev til noget, vil pensionsalderen stige igen om få år. Det har både Socialdemokraterne og Dansk Folkeparti aftalt med resten af højrefløjen.
Nu siger jeg lige noget vildt. Måske skulle vi have en ambition om, at dem, der starter på arbejde tidligt i livet, skal have lov at gå fra, før de bliver nedslidte. Måske er det ikke godt nok, at den sidste ekstra stigning i pensionsalderen blev taget af bordet. Venner. Måske skal vi faktisk turde kæmpe for, at pensionsalderen for dem, der har de hårdeste job, skal sættes ned.
***
Jeg tror, at hvis man vækker Lars Løkke og Kristian Jensen midt om natten, vil de komme løbende ud i pyjamas og nathue og råbe noget om, hvor stærkt dansk økonomi står. De penge skal selvfølgelig ikke bruges på skattelettelser til de rigeste. Derfor skal vi have sendt den her regering på porten. Men vi så også under den sidste røde regering, at det ikke er nok med et hvilket som helst andet flertal. Vi har brug for et nyt flertal, der vil gøre mere end at afværge det værste.
Vi kan sænke pensionsalderen for dem med de hårdeste job. Vi kan stoppe nedskæringer på sygehusene, men også gøre tandlægen gratis. Og vi kan beslutte, at ingen skal leve i fattigdom. Senest om et år er der folketingsvalg. Lad os bruge den kommende tid til at starte en offensiv velfærdskamp.
Vi skal ikke stille os tilfredse med at lappe huller og rydde op efter Lars Løkkes værste svinestreger. Vi skal drive velfærden og trygheden fremad. Vi skal være mere ambitiøse på velfærdens vegne.
***
Nu nævnte jeg i starten murersvendene, der kæmpede for at få sat arbejdstiden ned. Men tænk hvis murersvendene havde stillet sig tilfredse med den 11 timers arbejdsdag, som var det normale dengang. Tænk, hvis de havde lyttet, da cheferne og politikerne sagde, at der altså ikke var penge til bedre forhold eller mere i løn. Vi kan ligesom dem kræve bedre forhold og tage kampen op for os selv og for fremtidige generationer. Vi er ikke færdige med at slås for bedre velfærd, flere kollegaer og en fair løn for de offentligt ansatte.
Vi kan insistere på, at noget af den velstand, der er i vores samfund, skal bruges på kortere arbejdstid. På et ordentligt socialt sikkerhedsnet. På en grøn omstilling, der er så ambitiøs, at vi ikke bare kan være det bekendt over for vores børn og børnebørn, men også kan være stolte. 1. maj er en festdag. En fællesskabsdag, hvor vi er sammen med familie og kolleger.
Men 1. maj er også et løfte. Et løfte til dem, der har kæmpet før os, om at deres kamp ikke skal være forgæves. Og et løfte til os selv. Om at dem, der står her i Fælledparken og overalt i landet om 100 år og fejrer 1. maj skal huske os. De skal kunne sige om os, at vi byggede videre på det fundament, vi fik af murersvendene og alle de andre.
Rigtig god 1. maj." 8497
"94" "https://www.dansketaler.dk/tale/pia-olsen-dyhrs-1-maj-tale-2017" "Hvor er jeg glad for at være her i dag.
Jeg elsker 1. maj. Det er en festdag, hvor vi fejrer arbejderbevægelsens mange sejre og husker hinanden på de mange nye kampe, der skal kæmpes.
Og det er en dag, hvor politik samler folk i stedet for at skille os ad. En dag hvor vi får anledning til at mødes og markere, at vi tilhører et fællesskab. Et fællesskab, som deler drømmen om et Danmark og en verden, hvor vi tager os af hinanden – og hvor vi ikke bare er os selv nok.
Jeg vil derfor også gerne starte med at uddele en stor ros. En stor ros - til vores nye strammerminister. Én der tør sætte foden ned. Én der tør sige klart nej, når det bliver for udansk … Ja, jeg taler naturligvis om Ole Birk Olesen.
Ole Birk har som bekendt givet dødsstødet til kørselstjenesten Uber. Og har sagt klokkeklart nej til unfair konkurrence. Nej til undergravning af danske løn- og arbejdsforhold, og nej til systematisk snyd med skat. Nye teknologier og deleøkonomi, klart ja tak. Men et lige så klart nej tak til organiseret kriminalitet.
Så her på Arbejdernes Internationale Kampdag vil jeg da gerne sige en særlig tak til Ole Birk Olesen og Liberal Alliance for den opstramning. Det var helt på sin plads. Tak - Skal vi ikke give dem en hånd?
Der er jo ellers gået sport i at tale om alt det, der ikke kan lade sig gøre. At tale om udviklingen som noget, vi ikke har indflydelse på. At vi bare skal slippe markedskræfterne løs og følge med. Men venner: Danmark, det danske velfærdssamfund og den danske model er eksempler på, at vi kan, hvad vi vil.
Nødvendighedens politik er en illusion. I morgen kan blive bedre end i dag, ja, fremtiden kan ligefrem blive fantastisk … hvis vi altså tør – og ikke er så helvedes bange for at gøre tingene på vores egen måde.
Hvad vil vi så. Alt det, der kan gøre Danmark bedre. Stærkere. Klar på fremtiden.
Her på Arbejdernes Internationale Kampdag har jeg nogle forslag med. Og de blå ministre er velkomne til at lade sig inspirere. Vi socialister er jo som bekendt rigtig glade for at dele.
***
SF foreslår i dag, at vi kun giver statsstøtten til de fagforeningen, der varetager samfundsinteresser. Og derfor dropper statsstøtten til de gule fagforeninger. I virkeligheden er de jo slet ikke fagforeninger. De forhandler stort set ikke overenskomster. De løfter ikke et kollektivt ansvar. De er i princippet private forsikringsselskaber i en pæn indpakning, som suger på lappen på gode og hæderlige menneskers arbejde for fællesskabet. Derfor skal man da heller ikke kunne trække medlemskab af en gul fagforening fra i skat.
Samtidig skal det være billigere at være medlem af en rigtig fagforening. En der forhandler kollektive fremskridt og forbedret forhold for alle. Der tager ansvar for den danske model på arbejdsmarkedet. En der tager samfundsansvar. Det er da kun rimeligt, at prisen på de gule ryger op og prisen på de røde ryger ned. At vi belønner dem, der bidrager – mens de andre selv må betale. Statskassen er ikke en gavebod!
***
Er det ikke også på tide, at vi sikrer reel frihed til langt flere danske lønmodtagere? Dem, der hver eneste dag går på arbejde – og dem, som brændende ønsker sig ét. Dem, der knokler om natten. Dem, der har vagter i weekender og ferier. Dem, der arbejder ude i alt slags vejr. Jer! Alle jer, som får Danmark til at hænge sammen.
Skulle vi ikke give alle lønmodtagere større indflydelse på længden på deres arbejdsuger; så sygeplejersken, pædagogen eller elektrikeren kan gå op eller ned i timer fra år til år efter behov. Så man kan gå til sin arbejdsgiver og sige: ”jeg har altså brug for at være mere sammen med mine børn, mens de er små” … eller: ”Jeg har brug for at komme op på 42 timer, mens jeg har tiden og kræfterne, så jeg kan få pengene til at strække til ungernes fodboldtræning og sommerferien. ”
Det skal selvsagt være frivilligt. En mulighed. Og ikke noget, som arbejdsgiverne kan tvinge en til.
Forslaget om fleksibel arbejdstid er blevet til virkelighed for ansatte i Københavns Kommune. Det har SF sikret. Og vi er klar til at gøre det i hele Danmark. Fordi arbejdsliv og familieliv skal hænge sammen. Og fordi langt de fleste af os ikke lever for at arbejde. Vi arbejder tværtimod for at leve.
Derfor siger vi også klart nej til regeringens hede drømme om at hæve pensionsalderen. Alt for mange er allerede i dag for nedslidte – før pensionsalderen. Det er udfordringen. Og løsningen er ikke at skrue pensionsalderen yderligere i vejret.
Nej, vi skal finde løsninger, så alle kan få en værdig exit fra et langt liv på arbejdsmarkedet. Ingen skal proppe sig med smertestillende piller for at klare arbejdsdagen eller finde ro til en nat uden smerter. For nogen er det lykken at fortsætte med at arbejde, til man er 70. Andre kan ikke - hverken fysisk eller psykisk. Mennesker er forskellige. Jobs er forskellige. Det skal vi respektere. Her duer tåbelige gennemsnitsberegninger i et regneark ikke. Slagtersvend Mikkelsen kan jo ikke bruge en øget gennemsnitslevealder til noget som helst, hvis han selv har udsigt til at være nedslidt længe inden den tid. Så Lars Løkke. Det bliver et klart nej herfra.
***
For nylig læste jeg en blog skrevet af en klog kvinde - Line Lazarus. Hun har haft en lortebarndom. Og som voksen er hun desværre blevet kronisk syg og fanget under kontanthjælpsloftet.
For nylig arvede hun et lille - for de fleste mennesker ubetydeligt - beløb fra en far, hun aldrig havde haft et nært forhold til. I stedet for at kunne nyde arven – den beskedne pose frihed - sammen med sin datter, blev pengene inddraget af staten. Det er jo helt galimatias.
Lad os nu stoppe kontrollen af og klapjagten på ledige, syge borgere. Er man syg, ER man syg, og man har krav på værdighed - og så skal man ikke vrides og presses for de sidste dråber arbejdsevne.
Og her taler jeg ikke kun om håndværkere. Jeg synes faktisk også, Lars Løkke ser lidt træt ud. Lidt slidt måske. Vi kan jo starte med at lave en tilbagetrækningsplan for ham. Så kan vi jo endelig få ryddet op i et uværdigt system med klapjagt på syge og nedslidte mennesker.
***
I Aarhus har de en fantastisk rådmand på beskæftigelsesområdet. Han hedder Thomas Medom – okay, han er også SF’er. Men det er nu ikke kun derfor. Han har gennemført en model, hvor man udskifter pisken over de arbejdsløse med frihed. I stedet for kontrol får man et klippekort på 50.000 kroner. Et klippekort til at komme i arbejde. Klippekortet kan bruges til opkvalificering, til at starte op som selvstændig eller noget helt tredje og så få op mod 50.000 kroner med. Det er ikke nødvendigvis dyrere, men det kræver, at vi tør vise hinanden tillid – give hinanden frihed og selvtillid. Og jeg er sikker på at modellen fra Århus vil kunne gøre lykke mange andre steder i Danmark.
For kære blå politikere: Der er aldrig nogen mennesker, der er blevet friere af at blive underlagt kontanthjælpslofter eller usle arbejdsvilkår. Lad os da slippe mennesker fri!
***
Og ja, jeg har talt meget om frihed i dag.
Når vi kæmper mod uberficeringen af det danske arbejdsmarked, så handler det jo netop om frihed. Når lønnen bliver presset i bund på byggepladsen. Når statsansatte fra den ene dag til den anden får sparet deres frokostpause væk, så mister de medarbejdere nogle af de rettigheder – betydelige bider af den frihed – som det har taget generationer at tilkæmpe sig.
Og det har været kampe for vores fælles bedste!
Det organiserede arbejdsmarked med fair arbejdsvilkår og anstændige lønninger er kernen i vores velfærdssamfund. De blå politikere mener, at man sagtens kan klippe en hæl og hugge en tå. Jeg er ikke enig.
Når en håndværker bliver presset ned i løn. Når en sygeplejerske skal løbe spidsrod mellem medicinskabe og patienter. Når en slagterimedarbejder skal gå ned i løn – ja, så mister vi alle sammen lidt frihed.
Det er i vores alles interesse, at vi styrker det organiserede arbejdsmarked. Lad os nu få de sociale klausuler, så det offentlige kun handler med virksomheder, der arbejder på overenskomst. Lad os få kædeansvar, så man ikke kan gemme sig bag fupfirmaer eller lukke øjnene for at en lusket underleverandør lukrerer på illegal arbejdskraft. Lad os gøre livet surt for de virksomheder, som ser stort på lønmodtagernes mest basale rettigheder. Og lad os sikre os at alle virksomheder tager et ansvar for fremtidens faglærte og opretter praktikpladser nok til alle.
Frihed for de mange – og ikke kun for de få - kommer, når vi løfter i flok og passer på hinanden. Lad os derfor sikre en markant investering i gode danske arbejdspladser. SF foreslår, at vi investerer i at skabe 40.000 nye produktionsarbejdspladser i hele landet. Hvis vi skal ruste os til fremtiden, skal vi investere aktivt i nye job og erhverv, som kan erstatte de gamle, som forsvinder. Det skal kombineres med en beskæftigelsespolitik, der hviler på et solidt princip om, at der er plads til alle – brug for alle. 40.000 arbejdspladser til både faglærte, ufaglærte, akademikere. For som alle ved, så er det jo de røde, der sikre grønne jobs til de blå kedeldragter!
***
Kære venner! Der er masser af kampe, der venter på at blive taget. 1 maj husker os på de mange sejr – der er vundet. Men er også en vigtig reminder på de mange, der fortsat skal kæmpes. Lad os kæmpe for reel frihed. Mod uberficeringen af danske løn- og arbejdsvilkår. For frihed og fleksibilitet til alle.
God kampdag." 9316
"95" "https://www.dansketaler.dk/tale/pernille-skippers-1-maj-tale-2016" "I Danmark har vi en aftale med hinanden. En god aftale. Vi får hjælp, hvis vi bliver ramt af sygdom eller får en fyreseddel. Vores børn kan få en uddannelse. Vores bedsteforældre får pleje og omsorg efter et langt liv på arbejdsmarkedet. Til gengæld knokler vi og betaler vores skat.
Men lige nu forsøger Lars Løkke og hans venner at undergrave den aftale. Det gør de, når de skærer ned på vores børnehaver, vores skoler og vores ældrepleje. Når de gør det sværere for børn af ufaglærte at få en uddannelse. Og når de ødelægger vores sociale sikkerhedsnet, så der lige pludselig er alt for kort vej fra en fyrreseddel til en hverdag i fattigdom. 
Men kære venner. Det skal vi ikke finde os i. Og vi vil have et stærkt fællesskab, hvor vi griber hinanden, hvis vi falder. For vi ved, at vi alle kan få det svært. Men ingen skal have det svært alene.
***
Én Lars Løkke kommer sjældent alene. I finansministeriet sidder Løkkes håndlanger, Claus Hjort. Han vil tvinge kommunerne til at skære endnu mere på den nære velfærd. Og hvis nogen siger, at det er en dårlig ide, stiller Claus Hjort sig op som en middelmådig tryllekunstner til en børnefødselsdag med et smørret smil og siger ”ta da, pengene er væk”. Men vi kan alle sammen godt se, at de stikker ud af ærmet på ham.
Sådan er det ikke altid. Har I set de der store kampfly-reklamer på busstoppestederne? Et flertal i Folketinget er i gang med at købe nye fly for op mod 90 milliarder kroner. Danmarkshistoriens største offentlige indkøb. Så stort, at ét kampfly koster mere end 2.000 folkeskolelærere. Hokus pokus, så har Claus Hjort pludselig penge.
I har sikkert også hørt Anders Samuelsen råbe højt om, at toppen i vores samfund skal have endnu flere skattelettelser til kaviar, hurtige biler og strandvejsvillaer. Ellers vil han vælte Lars Løkke, siger han. Og trylle, trylle, trylle, i går viste nye tal fra Finansministeriet, at der pludselig er mange milliarder til overs igen.
Men kære Claus Hjort Frederiksen og resten af gøglertruppen. I kan lige så godt glemme det. I får ikke lov til at rive vores velfærdssamfund ned mursten for mursten. I skal ikke klatte fællesskabets penge væk på skattelettelser og kampfly. De penge skal gå til vores alle sammens velfærd.
***
Og i vores samfund, der skal vi møde mennesker, som er ramt af sygdom eller arbejdsløshed, med forståelse og en hjælpende hånd. For arbejdsløshed kan ramme os alle i løbet af et langt liv.
Men hele højrefløjen – inklusiv Dansk Folkeparti – står for det modsatte. De har lige indført deres ”moderne” kontanthjælpsloft. Det sender tusindvis af børn ud i fattigdom. Lige så mange vil ikke kunne betale husleje. Enlige forældre, især mødre, bliver ramt allerhårdest.
For nylig var jeg i debat med Joachim B. Olsen. Vi stod ansigt til ansigt med en af de mødre, det går ud over. Hun fortalte, hvilke bekymringer det giver at miste tusindvis af kroner om måneden. Får hendes børn ordentlig mad, kan de komme med på lejrskole, kan de komme med til børnefødselsdag?
Joachim B. reagerede ved nærmest at råbe ad hende. Hun skulle bare vise sit budget frem. Underforstået, hun sløsede nok med pengene.
Ærligt talt. Det kan godt være, at det efterhånden er hverdag, det her med at man hakker på udsatte mennesker i medierne. Men offentlig mobning af mennesker, der har det svært, er en ting vi aldrig skal vænne os til. Det skal simpelthen stoppe nu.
Hvordan tror så I Joachim B. reagerede på fyren fra Dansk Industri? Ham, der stod bagefter og påstod, at danske virksomheder har svært ved at klare sig. De skal jo både betale skat, og de skal jo også betale en løn, som deres medarbejdere kan leve af. Tror I Joachim B. stirrede mistroisk på ham og bad ham fremlægge et budget? 
Nej vel.
Hvis han havde gjort det, så havde han fået det her at vide: Danske virksomheder har et rekordstort opsparet overskud og udbetaler milliarder til aktionærerne. De har fået bankpakker, selskabsskattelettelser, afgiftslettelser, og de har endda fået billigere biler.
Men nej, de skal ikke vise deres budgetter frem.
Hvorfor er det altid dem i bunden af samfundet, der skal lægge ryg til mistillid? Hvorfor får dem i toppen altid bare et klap på skulderen?
Kære venner. Det burde da i den grad være omvendt.
***
I det hele taget så gælder der åbenbart ikke samme regler for alle. For der er nogle i vores samfund, der ikke vil opfylde deres del af den gensidige aftale. I har nok hørt det. Nogle af de allerrigeste mennesker har gemt milliarder i skattely på eksotiske øer. Milliarder, der skulle været gået til velfærd.
De samme mennesker forventer, at politiet passer på dem, og at ambulancen kommer susende med blink og sirene, når de ringer. De forventer, at de kan køre gratis på vejene. De forventer, at der er adgang til masser af veluddannet arbejdskraft. Alligevel stjæler de fra den kasse, der betaler for det hele.

Derfor skal vi stramme op. Vi skal kræve åbne skattelister af de lande, der gemmer snyderne, så vi kan se, hvem de er. Og dem, der hjælper med kriminaliteten – de pæne revisorer, bankrådgivere og advokater i lyseblå skjorter – de skal have samme behandling som alle andre, der hjælper kriminelle; en tur i fængsel.
***
Men højrefløjen har en afledningsmanøvre. De peger fingre ad helt almindelige mennesker, der har været så uheldige at miste deres arbejde, eller dem, der har en sygdom.
Og når de ikke peger på vores arbejdsløse kollegaer som de store syndere, så går det ud over mennesker på flugt. Mennesker, der er tvunget til at efterlade alt bag sig, deres ejendele, deres hjem, deres familie.
Selvfølgelig er der problemer, der skal løses, når der kommer mange flygtninge til Danmark for tiden. Ingen tvivl om det.
Men lad os slå fast en gang for alle: Mennesker, der har brug for hjælp, er ikke nassere. Nasserne er ikke de mennesker, der er på jobcenteret og har brug for en hånd. Heller ikke dem, der sidder med krigstraumer i en flygtningelejr med minder om Assads tøndebomber og ISIL’s tortur.
Nasserne, de sidder i skattely.
***
Vi skal ikke hoppe på højrefløjens historier og spin. Når de bryder ned, skal vi bygge op.
Herhjemme er der tusindvis af mennesker, der samles allerede den 12. maj til demonstrationer i hele landet. For at stoppe Claus Hjort og hans nedskæringer på vores fælles velfærd.
Og hvis vi kigger ud over Europa og resten af verden, ser vi andre som os. Mennesker, der tør tro og håbe på retfærdighed. Og forandring.
Vi kan opbygge meget mere demokrati. Vi kan kræve, at vi skal have indflydelse på økonomien.
Vi kan udvikle virksomheder, der ikke kun fokuserer på store udbetalinger til aktionærerne, men som har arbejdspladser og det fælles bedste som mål.
Vi kan kræve mere tid til at være sammen med venner og familie, og vi kan gøre op med en kultur, hvor alt handler om at løbe stærkere på arbejde.
Og så kan vi bygge et samfund med respekt for naturens grænser, så der også er en jordklode, som vores børn og deres børn kan bo på.
Der er grundlag for noget rigtig, rigtig godt i vores lille land.
Så kære venner. Skal vi ikke her første maj love hinanden en simpel ting: At vi vil stole lidt mindre på samfundets elite, når de klynker over, at de skal betale skat. At vi stoler lidt mindre på deres venner på højrefløjen, når de vil skære på vores velfærd.
Og skal vi så ikke samtidig love, at vi vil bygge op, når de prøver at rive ned.
At vi vil styrke troen på vores fællesskab og tilliden til hinanden.
Rigtig god første maj." 7402
"96" "https://www.dansketaler.dk/tale/pia-olsen-dyhrs-1-maj-tale-2016" "Hvor meget kan man egentlig få for 15-20 milliarder kroner nu til dags?
Grunden til at jeg spørger. Ja, den er, at det er det beløb, som Danmark hvert år går glip af. Når virksomheder og rige danskere sender penge i skattely. Når de er særdeles kreative med deres skatteregnskaber. Når nogle af dem direkte snyder eller overtræder loven.
15-20 milliarder kroner. Ovenikøbet et meget konservativt skøn. Det er alligevel en sjat.
Og for de penge, ja, der kunne man for eksempel ansætte over 30.000 lærere, pædagoger, sygeplejersker, hjemmehjælpere. Eller nogle af de andre ansatte, som hver dag sørger for at vores fællesskab hænger sammen.
30.000. Som kunne give vores folkeskole, hospitalerne, plejehjemmene en ordentlig saltvandsindsprøjtning.
Ja, det kunne vi da godt bruge. Det tror jeg, I er enige i.
Men den mulighed går vi glip af. For pengene, ja, de ender i skattely under eksotiske himmelstrøg.
Og mens man åbenbart med et snuptag indfører mere pisk til folk uden arbejde med det såkaldte ”moderne” kontanthjælpsloft. Jeg siger ”såkaldte moderne”, for der er ikke meget nyt eller moderne i, at Venstre gerne vil tage penge fra de fattigste.
Men ja, mens det kan indføres med et snuptag, så går det noget mere sløvt til i regeringskontorene, når der skal skrides ind mod skattely.
Som en dårlig aprilsnar afslørede tusindvis af lækkede dokumenter i begyndelsen af april, at vi alle er, ja, er blevet holdt for nar. Danske virksomheder og store danske banker er taget med hænderne særdeles langt nede i kagedåsen. Og hvad er der sket siden – nu siger kalenderen jo 1. maj.
Er skattehullerne stoppet? Er bagmændene blevet holdt ansvarlige? Har der været lys om natten på skatteministerens kontor?
Nej, det går utroligt sløvt. Som om man håber at avisoverskrifterne snart stopper, at det hele glemmes.
Men vi kommer ikke til at give op. For:
Skattely er samfundsskadelig virksomhed. 
Skattely skal bekæmpes med langt skrappere midler. 
Skattely skal ganske enkelt stoppes. 
For de der undergraver vores fællesskab – det er ikke de arbejdsløse på kontanthjælp. Det er de mennesker, som sender store summer i skattely.
Og de banker som hjælper dem med det. De skal stoppe. Og gør de ikke det - ja, så skal vi som samfund holde op med at lave forretninger med dem.
Så skal staten og kommuner ikke lægge vores allesammens skattekroner hos jer. For kære banker, I kan ikke både tjene penge på vores fællesskab med den ene hånd og samtidig undergrave det med den anden.
Sådan spiller klaveret ikke.
En anden kamp, vi også skal sætte damp under her 1. maj, er kampen mod social dumping.
For mens toppen af vores samfund altså sender deres penge i pendulfart til Luxemburg og Panama. Mens de 10 procent rigeste danskere bliver rigere og rigere og sidder på stadig mere magt og indflydelse. Ja, så oplever rigtig mange i de her år, at arbejdsmarkedet og dermed livet bliver mere og mere råt. At netop indflydelsen over eget liv – at friheden – den skrumper.
Flere oplever at fuldtidsarbejde bliver til kontraktansættelser. At arbejdsmiljøet visner væk. At lønnen trykkes. At job forsvinder til lavest bydende.
Hvor man før i tiden skulle købe en flybillet til Italien, England eller Tyskland for at finde et wild-west-arbejdsmarked, så kan man i dag nøjes med en to zoners busbillet. For det er også blevet hverdag her i Danmark.
Nu hjælper det jo ikke, at vi har fået en borgerlig regering. Nu hjælper det jo sådan set aldrig på noget med borgerlige regeringer, men slet ikke, når det gælder kampen mod social dumping.
Det er jo helt hul i hovedet, at regeringen som et af sine første numre valgte at rulle nogle af de forbedringer tilbage, som vi i SF havde været med til at kæmpe igennem. Ikke mindst ID-kort på byggepladser. En enkelt, ubureaukratisk måde at få styr på, hvem der udfører arbejdet. At få bedre hånd i hanke med løn- og arbejdsvilkår.
Men det sløjfede Løkke så.
Jeg vil den modsatte vej: Hvorfor dog ikke have den slags ID-kort også på restauranter, i rengøringsbranchen, gartnerier, ja, alle de steder, hvor det i dag bliver mere og mere uklart, hvem der udfører arbejdet og under hvilke vilkår.
I et land hvor vi ellers har styr på alt ned til sidste millimeter, lige fra antallet af moseområder til hvor mange der sidste år blev navngivet Pia – nok en del færre end Sofia, Alma og Freja – så forstår jeg ikke, at det skal være så svært at få bare lidt mere styr på, hvem der arbejder hvor.
Men det er åbenbart raketvidenskab for Lars Løkke og blå blok.
Det er dog ikke nok at rette blikket mod Løkke.
Vi er også nødt til at gøre mere ved det, der sker på tværs af grænser i de her år. Der hvor EU’s fælles regler udfordrer – og nogle gange direkte undergraver – vores arbejdsmarked og velfærd. Vi skal blive langt bedre til at tage kampen i EU og når det er nødvendigt, så skal vi stramme op på vores egne regler for at sikre velfærden og trygheden herhjemme.
Kort sagt: Det er på tide med en langt mere offensiv dansk linje i EU i opgøret mod social dumping.
Hvorfor?
Jo, et godt eller det vil sige faktisk skidt og trist eksempel på, hvorfor det er tvingende nødvendigt, er lastbilsbranchen.
Jeg har gennem de seneste år talt med adskillige lastbilchauffører. I juni sidste år var jeg på tur ved grænsen med vognmand Ole Bang. Og danske vognmænd som ham - ja, dem bliver der færre og færre af. Fra 2008 til 2012 blev der 8.000 færre danske lastbilschauffører. Selvom aktiviteten i lastbilsbranchen nu næsten er på niveau med før krisen. Jobbene er simpelthen gået til underbetalte chauffører fra udlandet.
Jamen, det er bare sund konkurrence, hører jeg højrefløjen sige.
Men Ole viste mig den såkaldte sunde konkurrences sande ansigt. Udenlandske chauffører der bor under usle forhold på danske rastepladser, laver mad på gasblus på ladet af bilen. Ja, lever tre måneder af gangen på den måde, og månedslønnen, den er en fjerdedel af en dansk chauffør. Det er uværdigt og uholdbart.
I dag ser vi, at udenlandske chauffører af kyniske bagmænd til Danmark på en dumpet lav løn. De kører over grænsen ved Kruså med et par tomme paller og blomsterbure i lastbilen og på den måde opnår de ret – med de alt, alt for slappe EU-regler – til at køre ture i Danmark. Det skal stoppes. Det er unfair konkurrence.
Vi skal stramme de danske regler op omkring, hvornår en international kørsel giver adgang til at køre i Danmark. Og vi skal om nødvendigt tage kampen ved EU-domstolen
Også på andre områder kan vi stramme op på regler herhjemme. Blandt andet når det gælder kædeansvar og en for nem adgang til sociale ydelser. Ydelser som igen bruges til kynisk at dumpe lønnen.
Det skal være slut med at se til, når social dumping foregår på tværs af grænser.
Så min opfordring i dag skal lyde: en forhåbentlig snart kommende rød regering skal få Danmark ud af slæbesporet. Den skal aktivt tage kampen og beskytte vores arbejdsmarked. Også i EU. Ikke bare bøje nakken. Men aktivt kæmpe for et trygt og sikkert arbejdsmarked. For alle.
Nu er det jo 1. maj, så vi kan da godt være endnu mere ambitiøse. For der er måske ikke grund til at vente.
Hvis Dansk Folkeparti faktisk mener, hvad de siger – og oven på dagpengeflop, kontanthjælpsloft, boligydelser til pensionister, så kan jeg godt komme i tvivl om sammenhængen mellem tale og handlinger i det parti – men er de til noget: jamen, så kan vi da allerede nu – hvis Socialdemokraterne også er med – pålægge Løkke at rubbe neglene og komme i sving.
Alle mandater skal bruges i kampen mod social dumping. Vi er klar. Lad os komme i gang.
Jeg vil godt slutte min tale her i dag et helt andet sted, nemlig med et citat, I sikkert kender. Nemlig: ”Kan vi ikke gøre det lidt bedre?” I kan sikkert huske det og sikkert også, at det er Poul Nyrup, som står bag.
Men hvad talte han om i den snart tyve år gamle nytårstale, hvor det udtryk optrådte? Jo, han talte om, at vi som samfund kunne og skulle gøre det bedre, når det gælder om at få arbejdsliv og familieliv til at hænge sammen. Behovet for – og nu sakser jeg lidt mere fra hans tale, for han siger det så præcist – behovet for ”at skabe rammer for et arbejdsmarked, der giver mere plads og mere rum for hensyn til familien. Alt for mange børnefamilier lever i dag et hektisk liv, nogle måske mere hektisk end godt er”.
Og jeg er helt enig med Poul. Ligesom jeg samtidig må konstatere, at her er vi slet ikke kommet i mål. Det behov er der stadig.
For sandheden er jo, at mens højrefløjen udråber alle, som ønsker et bedre og mere sammenhængende familie- og arbejdsliv til at være forkælede og pylrede speltbagende Østerbro-kvinder. Så oplever vi i de her år at mange – uanset om de bor på Østerbro eller i Aabenraa, og uanset om de er sygeplejersker, butiksansatte eller sidder på kontor – at mange har svært ved at få hverdagen til at hænge sammen.
Arbejdskamp er også en tidskamp. Tid til fritid. Tid til familien. Til at være sammen med sine børn.
Tallene taler deres tydelige sprog: Hver sjette dansker oplever at være stresset. Mange har svært ved at få nok tid sammen med deres børn. Og man har nu engang næppe valgt at få børn for aldrig at være sammen med dem.
Vi bruger som samfund også mange penge på at få folk tilbage efter stress og på familier, der er gået i opløsning. Så selv hvis man driver politik efter et regneark, er vi på gal kurs i dag.
Derfor: ja, vi kan og skal gøre det bedre. Og her er det jo ikke nok med luftige visioner. Der skal konkret handling til.
Vi har i SF foreslået, at forældre kan gå ned i tid, mens børnene er små. Vi er også åbne for andre modeller. Det vigtigste er, at det kan hænge sammen – både for familierne og samfundet.
Det kan jo ikke lade sig gøre, hører jeg tit.
Men tænk lige tilbage.
Engang var barsel en utopi. Da Fabriksloven – som det hed dengang – blev vedtaget i 1901 med et par få ugers barsel til privatansatte kvinder, var der mange der rystede på hovedet. Ja, man blev nærmest opfattet som galt afmarcheret, hvis man overhovedet kunne forestille sig, at en sådan ordning skulle udvides til mere end et par uger.
I dag er vi jo heldigvis kommet videre.
Men vi skal hele tiden turde at opstille nye mål for et bedre samfund.
Det handler om politisk vilje. Det handler om at vælge. Hvad er det, vi vil bruge overskuddet til, når vi som samfund bliver rigere. Skatterabatter til de rigeste eller til mere tid med vores børn. Jeg vælger klart det sidste.
Og nu vi er med det med børn.
Regeringen har jo snart siddet et år. Og hold da op, der er gang i den. Det bliver en af de fødselsdagsfester, man faktisk er glad for ikke at være inviteret til.
Samuelsens blå insisterende øjne vil have topskattelettelser. Eller også vil han vælte regeringen. Eller vent. Nu vil han så være en del af regeringen.
DF – de løber som sagt fra det meste. De kommer til at vinde årets DHL-stafet.
De Konservative vil brænde alle penge af på en enorm flåde af jagerfly.
Imens forsøger Løkke at holde sammen på det hele med lidt gaffatape, mens tallerkenerne flyver rundt.
Kønt er det ikke. Og godt er det ikke for Danmark.
Så kære venner, skal vi ikke love hinanden en ting i dag: at vi sammen sørger for, at den forestilling bliver så kort som mulig.
For vi har brug for en effektiv kamp mod skattely.
Vi har brug for en massiv indsats mod social dumping.
Og vi har brug for et arbejdsmarked med plads til familieliv og med mindre stress.
Og alt det, ja, det opnår vi bedst, når den dominerende politiske farve er lige så rød som de faner, der blafrer så flot her i dag.
Rigtig god 1. maj." 11436
"97" "https://www.dansketaler.dk/tale/villy-soevndals-1-maj-tale-2009" "Gode venner!
Tak fordi jeg måtte komme og fejre 1. maj sammen med Jer.
Det er en helt speciel dag for mig. En dag som står for noget af det smukkeste i verden. For solidaritet. For sammenhold. For alle menneskers ret til ordentlige løn- og arbejdsforhold.
Og vi får brug for både sammenhold og solidaritet, hvis vi skal komme sikkert ud på den anden side af den krise vi står midt i.
Arbejdsløsheden galoperer derudaf - og tempoet stiger og stiger.
Arbejdsløsheden stiger 
Hver eneste dag kan vi læse om stigende ledighed. Om virksomheder, der går neden om og hjem. Eller flytter produktionen til andre lande.
I øjeblikket mister over 10.000 danske lønmodtagere deres job om måneden. I den situation er der brug for sammenhold og solidaritet.
Regeringen står for det modsatte af sammenhold og solidaritet. For de borgerlige er enhver sin egen lykkes smed.
I årtier har liberalisterne fortalt os, at de frie markedskræfter nok skulle løse alle problemer og skabe velstand og lykke for alle.
Banker, finansinstitutter og kapitalfonde skulle bare have frit slag - kapitalismen skulle hverken tøjles eller reguleres.
I øjeblikket betaler almindelige lønmodtagere prisen for den griskhed og grådighed, der var så dominerende i den sidste del af liberalismens epoke.
Jeg har sagt det før - men jeg gentager gerne: Liberalismen er gået konkurs.
Regeringen tog fejl 
Regeringen har desværre fejlvurderet krisen fra dag et. Den har stort set intet foretaget for at dæmme op for den galoperende arbejdsløshed.
Den har gjort en lille smule - men det er både for lidt og for sent.
I denne uge var det de ansatte på vindmølle-virksomheden Vestas, der blev ramt. 1.275 ansatte betaler nu prisen for regeringens fodslæbende holdning til den vedvarende energi.
I har måske lagt mærke til at selv Venstre er begyndt at tale om \"grøn revolution\". Desværre bliver det ved snakken.
Under denne regering er Danmark gået fuldstændig i stå, når det handler om vindkraft.
SF har hele tiden sagt, at klima og arbejdspladser ikke er hinandens modsætninger - tværtimod er der masser af fornuftige industri-arbejdspladser i vindmølleindustrien.
Vi har foreslået, at vi bygger verdens største hav-vindmøllepark på Kriegers Flak ud for Møn. Et solidt projekt som kan skabe grøn elektricitet til to millioner mennesker og tusindvis af danske arbejdspladser.
Det er godt for klimaet. Og det er godt for beskæftigelsen.
Jeg kan love, at en ny regering vil vise et helt andet lederskab end den nuværende VK-regering. Vi vil skabe forandring. Vi vil skabe ny vækst, nye jobs og ny optimisme.
DET har Danmark brug for.
Husk de unge 
I sin tiltrædelsestale pralede statsministeren af regeringens resultater. Min søn på 19 kender ikke begrebet ungdomsarbejdsløshed, sagde statsministeren.
Jeg tror ikke, at statsministerens søn er murer. De unge bygningsarbejdere kender nemlig udmærket til arbejdsløshed.
Lad mig give Jer et enkelt tal: Hver anden ny-uddannet murer går direkte ud i ledighed.
Skal samfundets svar til de unge virkelig være: Tillykke med svendebrevet - værsgo' og tag plads i arbejdsløshedskøen.
Jeg synes det ikke!
Vi har mange nedslidte folkeskoler, hvor både taget og vinduerne er utætte, hvor toiletterne er ulækre og hvor gymnastiksalen ligner noget, der er løgn.
Og vi har et nedslidt kloaknet, hvor regningen bare ligger og tikker.
Enhver haveejer ved, at det kan gå grueligt galt, hvis ikke man holder ukrudtet nede.
Enhver bilejer ved, at det kan blive frygteligt dyrt, hvis ikke man holder øje med olien.
Og enhver Regering burde vide, at det går helt galt, hvis ikke vi vedligeholder vores fælles ejendom.
En ny regering - som SF deltager i - vil ikke bare sidde på hænderne og vente og se.
Vi vil sætte gang i byggeriet.
Ved at renovere skolerne slår vi tre fluer med et smæk:
Vi får skabt ordentlige omgivelser til elever og lærere.
Vi nedbringer energiforbruget til gavn for klimaet.
Og vi skaber arbejde til ledige bygningsarbejdere.
Kære regering. Sig mig engang: Hvad venter I dog på?
Tryghed for de fyrede 
I en situation, hvor arbejdsløsheden stiger, skal vi skabe tryghed. De mange danskere der har mistet deres job skal vide, at vi - som samfund - vil hjælpe dem med at komme videre til et nyt job.
Men der er også brug for tryghed, når det handler om dagpengesystemet. Regeringen vil gerne skære i dagpengeperioden - selv om de før valget lovede noget andet.
Det er en helt forkert medicin i en situation, hvor ledigheden brager derudaf. For det skabet endnu mere usikkerhed og utryghed.
SF vil gerne gå en anden vej. Vi vil skabe tryghed om dagpengene. Og vi vil sikre, at det bliver nemmere at optjene ret til dagpenge.
I en tid, hvor der fyres i tusindvis hver uge, duer det ikke, at der skal gå et helt år eller mere, før man kan få ret til dagpenge.
På den måde kommer vi til at sende alt for mange mennesker ud i en økonomisk katastrofe - med fare for at folk må gå fra både hus og hjem.
Det, der er brug for, er TRYGHED.
SF vil derfor halvere optjeningsperioden til A-kasserne, så du er berettiget til dagpenge efter et halvt års medlemskab af en a-kasse.
Nu handler det om at bekæmpe arbejdsløsheden - ikke de arbejdsløse.
Vigtigt at stå sammen 
Netop i en krise er det vigtigt, at vi står sammen. Finanskrisen er skabt af mennesker, der kun tænkte på sig selv. Det går ikke længere.
Nu skal vi tænke på helheden - og sørge for at ingen lades i stikken.
Regeringen har desværre ikke forstået det. Den fortsætter med at føre en politik, der kun gavner VKs kernevælgere i samfundets top.
Tænk bare på den såkaldte rødvinsreform. Eller skal vi sige champagnereform? Her valgte regeringen og Dansk Folkeparti at forgylde bankdirektørerne med skattelettelser i 100.000 kroners klassen, mens den lavtlønnede lønmodtager fik en lang næse.
Lars Løkke sad for bordenden - champagnereformen er hans reform.
Lad mig sige det klart og tydeligt: Den skattereform er pil-skæv.
Jeg kan love Jer for, at den bliver ændret, så snart vi får en ny regering.
SF i regering 
En ny regering - med deltagelse af SF - er parat til at tage fat på de opgaver, vi står overfor.
Vi kan skabe ny optimisme, vækst og nye arbejdspladser.
Vi kan give folkeskolen og ungdomsuddannelserne et løft og samtidig sikre jobs til bygningsarbejderne, hvis vi satser på renovering af skoler.
Vi kan fremtidssikre Danmark, hvis vi tør satse på uddannelse og omskoling.
Vi skal have løftet velfærden ude i kommunerne - det fortjener børnefamilierne. Det fortjener de ældre.
Vi skal gøre op med regeringens snigende privatisering af sundhedsvæsenet. Danmark skal have et sundhedssystem i verdensklasse med fri og lige adgang. Vi ønsker ikke danskerne delt op i et A- og et B-hold.
Vi har brug for forandring - men forandring kommer ikke af sig selv. Det er noget, vi skaber sammen.
Det velfærdssamfund, som de fleste danskere er stolte af, er ikke kommet af sig selv. Det er ikke sent som en gave fra himlen.
Det er skabt af almindelige mennesker, som gennem fagforeninger og partier, har skabt sociale fremskridt for lønmodtagerne og de små i samfundet.
Hvis vi skal skabe forandring er der brug for alle gode kræfter. Derfor: Engager dig. I din fagforening. I et af de røde partier. Måske endda ligefrem i SF.
Der er også brug for dig.
God 1. maj!" 7213
"98" "https://www.dansketaler.dk/tale/helle-thorning-schmidts-1-maj-tale-2009" "Første maj er en mærkedag. Det er en dag vi fejrer i hele landet. Det er en dag, hvor vi samles om vores historie. Men det er mere end noget andet en dag, hvor vi fortæller om vores drømme for fremtiden.
Vi er drevet af optimisme og viljen til at sikre, at dét Danmark, vi efterlader til vores børn, er bedre end det samfund, vi overtog fra vores forældre. Vi ved, at de beslutninger, vi tager i dag, får betydning for i morgen. Det er aldrig ligegyldigt at tage ansvar. Ansvar for vores ældre. For vores børn. For vores miljø.
Og ansvar for fællesskabet. Ja vi skal tage ansvar for hinanden.
Derfor er det afgørende, at vi får et nyt flertal i Danmark. Regeringen er træt og forvirret. Først sagde den, at der ikke var økonomiske problemer. Nu kan den ikke finde ud af at løse dem.
Men der er problemer i Danmark. Og det er ved at være alvorligt. Danmark står midt i den værste økonomiske opbremsning siden Anden Verdenskrig. Over 1.000 mennesker mister hver uge jobbet - uden udsigt til at få et nyt. Eksporten er gået i stå. Ordrebøgerne er tomme. Larmen på byggepladserne er forstummet.
I skal ikke tro på dem, der siger, det driver over til sommer. Og I skal ikke tro på dem, der siger, at det egentligt er meget sundt, at arbejdsløsheden stiger lidt. Og I skal slet ikke tro på dem, der siger, at det er bedre at se tiden an før vi handler. Vi har brug for handling nu. Lige nu. Før krisen bider sig fast.
De seneste måneder har jeg været rundt i mange dele af Danmark. Overalt har jeg oplevet en vilje til at smøge ærmerne op og tage fat. Jeg har besøgt bygningsarbejdere på Amager, der var sendt hjem. Jeg har talt med slagteriarbejdere i Holstebro, der må se alle deres arbejdspladser forsvinde. Og jeg har talt med maskinarbejdere i Århus, der savnede trængslen i kantinen.
De ved, at det bliver et langt sejt træk at få økonomien tilbage på sporet. Og de er parate til at tage slæbet.
Ikke bare for deres egen skyld, men også for hinandens skyld.
Ikke én eneste af dem, jeg har mødt, har sagt til mig: Det er der ikke noget at gøre ved, og lad os vente på at det driver over.
Alle har sagt: Lad os komme i gang med at skabe nye job. Og de har ret. Det er den vilje og det fællesskab, der skal få os ud af krisen. Hvis danskerne får en mulighed for at knokle på, vil de gribe den.
Derfor har jeg fremlagt en plan for, hvordan vi skaber nye job. Vores plan er enkel og bygger på sund fornuft.
Der er nu, hvor håndværkere går ledige, at vi skal ordne de daginstitutioner og skoler, der står og forfalder. Det er nu, vi skal modernisere de danske sygehuse. Og det er nu, vi skal give vores ældre tidssvarende plejehjem.
Vores offentlige bygninger, vores veje, vores kloakker. De skriger på vedligeholdelse. Lad os dog få det ordnet og holde folk i arbejde. Hvor svært kan det egentlig være!
Men vi skal også være ærlige. Når krisen er slut, ser Danmark anderledes ud. Det er ikke alle, der kan få et job magen til det, de havde før. Der er job der forsvinder ud af Danmark, og de kommer ikke igen.
Derfor skal vi kunne noget mere og andet. Det er min ambition, at det er et klogere Danmark, der kommer ud på den anden side af krisen. Mere veluddannet, mere klar til at konkurrere med resten af verden.
Derfor er det nu, vi skal gøre plads på skolebænken til alle dem, der aldrig fik en uddannelse.
Men det kræver, at vi tænker nyt.
For selv om det kan være fristende for den fyrede medarbejder på Danish Crown at tage en uddannelse, så skal hun jo forsørge sin familie samtidig. Regningerne skal betales. Og derfor skal mennesker, der pludselig står med en fyreseddel, have en særlig håndsrækning.
Jeg er overbevist om, at det er bedre at tage en uddannelse end at sidde passivt på dagpenge. Vi vil skabe nye uddannelsespladser til dem, der nu får en fyreseddel.
Tilbuddet er enkelt: Hvis du er et voksent menneske, der har mod på at tage en af de uddannelser samfundet har mest brug for, så må du gerne tage den på højeste dagpenge. Det er et målrettet tilbud til dem, der aldrig fik en uddannelse eller til dem, der vil sadle om og tage en ny uddannelse.
Det er retfærdigt, og det er sund fornuft. Det er, hvad den enkelte ledige har brug for. Og det er, hvad Danmark har brug for.
Vi tror på, at det er den hårdtarbejdende dansker, der skal bringe os ud af krisen. Og vi ved, at hvis vi gør hvert enkelt menneske dygtigere og vedligeholder vores værdier, så skaber vi det bedste fundament for en sund og konkurrencedygtig økonomi.
Vi tror faktisk så meget på fremtiden, at vi vil investere i den. Det er vores vej ud af krisen.
Regeringen har en anden vej: De tror, at vejen ud af krisen er den selv samme, der førte os ind i den; mere lånefinansieret overforbrug og mere liberalisering af bankerne.
Rådet fra regeringen er: Brug af pensionsopsparingen, overbelån dit hus, brug flere penge. Regeringen tror, at det er de mest velstillede danskere, der ved endnu mere forbrug, skal få Danmark ud af krisen.
De bedst stillede får gigantiske skattelettelser. De er ligeglade med, at de underfinansierede skattelettelser giver et gigantisk hul i statskassen og betyder, at vi sender regningen til kommende generationer.
Regeringen satser - med deres nye skattereform på, at bankdirektøren, der må nøjes med en løn på 2,5 millioner kroner om året og 150.000 kroner i skattelettelse, vil forbruge mere og arbejde mere til gavn for alle. Hvis jeg skal være helt ærlig, så er jeg ikke sikker på, at vi ønsker, at bankdirektørerne arbejder mere.
Det er de få bedst stillede, der skal give os et nyt opsving. Regeringen har valgt sin kurs. Tiden er inde til, at Danmark vælger en anden.
Vi ved, at det er helt almindelige pligtopfyldende mænd og kvinder, der skal bygge fremtidens Danmark.
Et Danmark hvor fællesskabet giver hver enkelt en chance. Hvor vi er veluddannede og parate til fremtidens benhårde konkurrence.
Vi har store ambitioner på Danmarks vegne: Vi vil være et stærk, rigt og sundt samfund, der har råd til velfærd til alle.
Vi vil have et Danmark, hvor der ikke er 60.000 børn, der lever i fattigdom.
Vi vil have et Danmark, hvor flere og ikke færre unge får en uddannelse.
Vi vil have et Danmark, hvor det er diagnosen og ikke pengepungen, der styrer vores sundhedsvæsen.
Og vi vil have et Danmark, hvor man ikke bare accepterer, at antallet af familier, der bliver sat på gaden stiger og stiger.
Det Danmark kan vi få. Det er inden for rækkevidde. Danmark har brug for en ny og ærlig regering uden en skjult ideologisk dagsorden.
Danmark har brug for et nyt flertal, der træffer de valg, som forhindrer at arbejdsløsheden bider sig fast.
Vi danskere er optimistiske og fulde af gå-på-mod. Vi skal have et nyt flertal, der skaber vækst og tro på fremtiden.
Regeringen er kørt trætte i ansvaret. Socialdemokraterne har aldrig været mere parate til at løfte det ansvar." 6785
"99" "https://www.dansketaler.dk/tale/johanne-schmidt-nielsens-1-maj-tale-2008" "Der er en musiker, der hedder Natasja, som har skrevet en sang, hvor hun spørger: Hey Danmark - hvad sker der for dig? Og det er sådan set et ret godt spørgsmål. 
Hvad er det, der sker, når dem der knokler for at få det her samfund til at hænge sammen ikke kan få en ordentlig løn? Hvad er det der sker, når kvinder tjener 18 procent mindre end mænd i et land, hvor alle går rundt og siger, at vi har ligestilling?
Økonomisk ansvarlighed 
For tiden bliver der talt vældig meget om økonomisk ansvarlighed. 
Regeringen har f.eks. være ude og advare sosu-assistenterne, pædagogerne, pædagogmedhjælperne, sygeplejerskerne og jordmødrene mod at kræve for meget i løn. For ifølge Anders Fogh så kan økonomien ikke holde til det. Mage til sludder skal man lede rigtig længe efter.
Manden har lige lavet skattelettelser for ti milliarder kroner til dem der tjener mest i forvejen! Og ifølge Fogh er dét vældig ansvarligt - for det skaber dynamik. Men når det så kommer til dem der tjener mindst - så skal man pludselig passe på med overophedningen.
De velfærdsarbejdere som lige nu er i konflikt - de offentligt ansatte der kæmper for en ordentligt løn - er tusind gange mere ansvarlige end Anders Fogh og hans venner på højrefløjen.
De offentligt ansatte har stillet krav om nogle helt rimelige lønstigninger. Jeg har aldrig forstået logikken bag, at de mennesker, der passer vores børn, der passer vores syge og som passer vores gamle - er dem der får den absolut dårligste løn. Ærlig talt: Det er simpelthen uforskammet.
Arbejdskraft til den offentlige sektor

Derudover er det faktisk temmelig besynderligt, at regeringen ikke kan forstå, at den eneste måde vi kan tiltrække arbejdskraft til den offentlige sektor - det er ved at sikre ordentlige forhold for de ansatte. Jeg synes sådan set ikke, det er så underligt, at det er svært at få folk til at arbejde på plejehjemmene, hvis de kan gå over på den anden side af gaden og arbejde ufaglært på en fabrik - og få en væsentlig højere løn.
Og derfor er den konflikt der er i gang lige nu drønansvarlig. Lige nu er det de lavestlønnede offentligt ansatte, der tager ansvar for det her samfund. For de ved godt, at den eneste måde vi sikrer, at vi fortsat har et velfærdssamfund i fremtiden (hvor man kan komme gratis på sygehuset og få en ordentlig behandling og hvor der er pædagoger nok til børnehaverne) det er ved at sikre, at velfærdsarbejderne har ordentlige forhold.
Så til jer der strejker: Tak fordi I tager ansvar for velfærden.
Og til dig Anders Fogh: Det er ikke bare uforskammet, det er simpelthen ualmindeligt dumt, at du ikke er villig til at afsætte de midler der er brug for, for at vi kan sikre ordentlige forhold i den offentlige sektor.
Opbakning til de strejkende

De strejkende har bevist, og de kan og vil gennemføre en effektiv og aktiv strejke - og samtidig tage alle de menneskelige hensyn, som er nødvendige.
Der er ikke nogen tvivl om, at regeringen vil elske at stoppe strejkerne med et regeringsindgreb. Indtil videre tør de ikke, fordi en kæmpe del af befolkningen støtter de strejkendes krav. Så hvis man vil have regeringen til at holde fingrene væk, er det helt nødvendigt, at der bliver ved med at være opbakning. Og at den opbakning er synlig.
Derfor vil jeg opfordre alle jer, der ikke er i strejke, til at cykle forbi de strejkende med kaffe eller champagne eller hvad I nu synes er bedst. Til at arrangere forældre-demonstrationer der viser jeres opbakning. Eller finde på noget helt tredje, der kan gøre det klokkeklart for regeringen, at vi er rigtig, rigtig mange, der bliver edderspændt rasende, hvis regeringen finder på at bryde ind i konflikten.
Mere i løn og flere hænder er en forudsætning for fremtidens velfærd - derfor gælder strejkerne os alle sammen. Hvad enten vi er offentligt eller privat ansatte. Er brugere eller pårørende. Gamle eller unge. Arbejdsløse eller studerende. Uanset hvad pokker vi er, er den her konflikt fuldstændig afgørende.
Så derfor: støt de strejkende så de kan se og mærke, at de ikke er alene - men at de har befolkningen bag sig. I Enhedslisten fører vi lige nu en kampagne der hedder: \"Forkæl de strejkende - de fortjener det\". Og det gør de! De offentligt ansatte der strejker, de fortjener at blive forkælet.
Ligeløn

Men den her konflikt den handler ikke bare om løn. Og den handler ikke bare om at sikre et ordentligt velfærdssamfund. Den handler også om ligeløn.
I 1976 vedtog man i Folketinget en lov om lige løn mellem mænd og kvinder. I dag - over 30 år senere - tjener kvinder stadig i gennemsnit 18 procent mindre end mænd. Og det går oven i købet den forkerte vej! Lønforskellen er steget siden 2001 hvor Pia Kjærsgaard og Anders Fogh og Bendt Bendtsen trådte til.
FOA's slogan siger det helt klart: Det er på tide, at vi får mandeløn til kvindefag.
Og det er fint nok med en ligelønskommission. Men vi kan kun bruge den til noget, hvis der følger penge med. Og her og nu er det meget simpelt og ligetil hvad der er brug for: Der er brug for reelle lønstigninger, der kan mærkes. Der er brug for kroner og ører i lønposen.
Det er hyklerisk, at vi har en regering, der kun kan finde ud af at tale om ligestilling, når det handler om indvandrere og tørklæder. Til dig, Karen Jespersen - du kalder dig ligestillingsminister! Hvis du virkelig var interesseret i ligestilling i det her samfund, så gik du i spidsen for at udrydde lønforskellen mellem mænd og kvinder. Så stod du nede på Slotspladsen blandt de strejkende - i stedet for at gemme dig på dit kontor. Så gik du forrest i kampen for, at de offentligt ansattes fik opfyldt deres krav. Det er offensiv ligestillingspolitik - der kan mærkes.
Før og under valgkampen 
Før og under valgkampen, var der ingen grænser for alle de løfter om bedre løn der fløj om ørene på os. Et flertal uden om regeringen - nemlig Socialdemokraterne, Dansk Folkeparti, SF og Enhedslisten - var enige om, at der var behov for en ekstra pose penge på 5 milliarder kroner. Nu er det tid til at der kommer handling bag ordene!
Det er Folketinget, der har sat rammerne for hvor mange penge, der er at give af. 
Det er Finansministeren der har dikteret lønrammen på 12,8 procent. Og det er et flertal i Folketinget, der kan sørge for, at der bliver afsat flere penge. Nøglen til at løse den her konflikt ved at sørge for ordentlige lønstigninger, den ligger på Christiansborg.
Og derfor har FOA og Sundhedskartellet fuldstændig ret, når de siger:
Helle, Pia og Villy - indfri løfterne I gav under valgkampen, så de offentligt ansatte kan få indfriet deres krav.
For der skal ikke være ét sekunds tvivl om, at... 
Der ER råd til ordentlig løn til de offentligt ansatte. 
Der ER råd til ordentligt velfærd. 
Og der ER råd til ligeløn.
Hav en rigtig god første maj." 6727
"100" "https://www.dansketaler.dk/tale/helle-thorning-schmidts-1-maj-tale-2007" "Hvor er det dejligt at være her og fejre 1. maj sammen med jer. Og der er nok at samles om. Efter mere end fem år med blokpolitik fra Venstre, de konservative og Dansk Folkeparti bliver der mere og mere at kæmpe for.
Vi vil kæmpe for solidariteten, vi vil kæmpe for sammenholdet, for fællesskab og for friheden. Det er de værdier, velfærdssamfundet er bygget på. Og det er netop med rod i de værdier, at vi insisterer på et velfærdssamfund for alle - et velfærdssamfund for hele Danmark.
Det kan godt være, at den kamp, vi kæmper nu, ikke ligner den, vores forgængere kæmpede. Men lad jer ikke bilde ind, at der ikke er noget at kæmpe for – tværtimod. Uligheden vokser i vores samfund, og vi har en regering, der ikke mener, at det er et problem.
Vi har et velfærdssamfund, der er blevet svigtet i mere end fem år, mens der er sket en eksplosion i de private forsikringsordninger.
Vi kan gøre det bedre. Vi vil ikke passivt se til, mens danskerne opdeles i et A og et B-hold. Vi vil have alle med på A-holdet.
Vi har alle ret til at få en velfærd og en sundhedsbehandling i verdensklasse – uanset indholdet i vores pengepung. Dét, kære venner, er netop kernen i vores danske model. Regeringens vej, den kender vi – de har hidtil valgt at give mange milliarder i skattelettelser i stedet for at investere dem i velfærd.
Det er det, de har gjort – det er det, de vil blive ved med at gøre. Nu er statsministeren så tilsyneladende blevet meget optaget af den offentlige sektor og de offentligt ansatte.
Jeg ved ikke med jer. Men jeg tror ikke, det er dybfølt. Det er de samme mennesker, der talte varmt om minimalstaten og talte hånligt om de offentligt ansatte.
Kan I huske, da socialministeren sagde, at det ikke kostede de ansatte noget at smile lidt mere. Eller da statsministeren hånligt talte om rundkredspædagogik.
Når statsministeren pludselig interesserer sig for de offentligt ansatte, er det ikke, fordi han holder af de offentligt ansatte eller den offentlige sektor. Det er ene og alene, fordi han er presset til det.
Men det handler om, at de vil ride stormen af, så de kan vende tilbage til deres gamle politik hurtigst muligt.
Flere skattelettelser, mere udlicitering, flere private forsikringsordninger. Vi kender den vej alt for godt – og det er derfor, at vi siger klart og tydeligt nej til mere af det samme fra regeringen og Dansk Folkeparti.
For dem handler velfærd ikke om hjerteblod, men om taktik for at de kan beholde magten i Danmark.
Så lad jer ikke snyde, når regeringen pludselig får nye holdninger. De mener det ikke.
*****
Statsministeren glemte sine fine principper om Irak, da den hjemlige opinion vendte. Pludselig skulle de danske styrker hjem. Da vi havde sagt det en måned tidligere, gik vi terroristernes ærinde.
Og nok så bizart så vi en regering, der pludseligt forsøgte at iklæde sig lånte grønne fjer, når det gælder miljø- og klimapolitikken.
Troværdigt er det ikke, og jeg kan konstatere, at for denne regering gælder det, at man højest kan regne med den lige frem til næste meningsmåling. Vi Socialdemokrater vil en anden vej.
Vi vil investere i velfærden. Vi ved, at det koster penge at udvikle velfærden i Danmark. I stedet for bare at sige, at det nok ikke kan lade sig gøre og lade stå til, så vil vi kæmpe for, at det sker. Vi vil føre en politik, hvor det bliver muligt at investere i velfærd.
Derfor siger vi også nej til skattelettelser, indtil velfærden i Danmark er så god, som danskerne kræver, at den skal være.
Penge alene gør det ikke. Vi skal fortsat turde reformere samfundet, så vi sikrer arbejdskraften og velfærdssamfundets udviklingsmuligheder i en sund samfundsøkonomi. Men jeg bliver nødt til at sige det lige ud til vores statsminister:
Anders, du kan ikke blive ved med at bilde os ind, at vi kan få mere velfærd for mindre. Du er gennemskuet, Anders.
Velfærd koster, og derfor forventer danskerne tiltrængte investeringer i velfærden, så vi kan rette op på de svigt, du har stået i spidsen for i mere end fem år.
Kære Anders, den politik, som du sammen med Dansk Folkeparti har stået i spidsen for i mere end fem år, har spillet fallit. Der er brug for en ny kurs for Danmark.
Tiden er nu inde til at tage danskernes velfærd et stort skridt fremad. Danskerne skal have tillid til den offentlige sektor.
Vi vil indføre klare velfærdsrettigheder. Vi vil give de små børn ret til et sundt måltid mad om dagen Vi vil give vuggestuebørnene flere voksne omkring sig. Vi vil give de døende ret til enestue og give hver enkelt patient en sikkerhed for for, at de ikke skal ligge på en gang på et hospital.
Socialdemokraterne vil kæmpe for, at danskernes hverdagsliv fungerer. Det har vi altid gjort.
Og vi vil kæmpe for, at danskernes arbejdsliv bliver bedre og mindre presset. Vi ved, at mange knokler, og vi ved, at det er svært at få arbejde til at rime på familie. 
Samtidig oplever mange, at der er for få muligheder for at skifte spor og uddanne sig i retning af nye og mere spændende arbejdsopgaver.
Derfor er tiden inde til at gå nye veje. På fremtidens arbejdsmarked må vi sørge for, at systemerne indretter sig efter den enkeltes behov – ikke omvendt.
Skal vi ikke indføre en ”tidsbank”?
Det er ikke noget nymodens pjat. Det er en ordning, der tillader den enkelte at levere en ekstra indsats i perioder, hvor det kan lade sig gøre. Og til gengæld holde fri i de opsparede dage, uger, måneder eller ligefrem år, når andre behov eller muligheder melder sig. Eksempelvis for at passe børn, tage orlov – eller en helt ny uddannelse.
Det lyder logisk – og har været foreslået mange gange. Men hidtil er det blevet ved snakken. Mit forslag er, at vi bryder isen ved at lade den offentlige sektor gå foran. 
Vi ved, at 200.000 offentligt ansatte går på pension inden for de nærmeste år. Vi har mere end nogen sinde brug for en offensiv rekrutteringsplan, der sikrer nye hænder i stedet. Den opgave kan ikke løses med små tekniske tilpasninger.
Den bør bygge på et stærkt budskab om, at det er den offentlige sektor, der tilbyder de mest moderne vilkår for familieliv og personlig udvikling.
Hvorfor skulle det ikke være sådan, at man som ansat i den offentlige sektor kunne tage opsparet frihed med sig fra det ene job til det andet – på tværs af stat, regioner og kommuner? Det ville være en nyskabelse. Lad os komme i gang med at skabe den tidsbank – lad os komme i gang med det nu.
Gratis mad i børnehaver, enestuer og tidsbank. Hvad bliver det næste, tænker de borgerlige. Det kan ikke lade sig gøre.
Vi kender kun sangen fra de borgerlige partier alt for godt, når vi Socialdemokrater tænker visionært og ambitiøst for vores velfærd. Omkvædet er altid, at Socialdemokraterne kommer med overbudspolitik.
Det hørte vi på, da vi ville have arbejderklassens børn i skole, da vi kæmpede for en 8 timers arbejdsdag, da vi ville afskaffe revselsesretten, og vi hører det igen nu, hvor vi vil øge undervisningspligten til 12 år, så alle får en chance.
Det er den sædvanlige smøre tilsat diverse undskyldninger for, hvorfor intet kan lade sig gøre, hvorfor de selv lader stå til, hvorfor vi danskere skal lade os nøje med det næstbedste. Men det har vi aldrig ladet os skræmme af, og det vil vi aldrig lade os skræmme af.
For mig er politik ikke for de skræmte eller for pessimister.
Der er nok at tage fat på, hvis man har modet til at give danskerne velfærdsrettigheder – og det mod har vi Socialdemokrater.
Det er den slags rettigheder, som det kun er rimeligt at give de danskere, der passer deres arbejde, betaler deres skatter og i det hele taget gør deres til, at vi kan leve i et rigt og godt samfund.
De gør deres – velfærdssamfundet skal gøre sit til, at de kan blive ved med at gøre det. Det er den fornyede aftale, vi vil lave mellem velfærdssamfund og de borgere, der lever i det.
Det er det, vi Socialdemokrater altid har kæmpet for, og som I kan regne med, at vi bliver ved med at kæmpe for.
I alt for lang tid har de offentligt ansatte måttet føle sig som jaget vildt. De offentligt ansatte har måttet lægge øre til mange hårde ord om deres indsats. Jeg kan godt forstå, hvis mange har haft svært ved at holde fast i deres engagement i det daglige arbejde.
Jeg har et budskab til jer alle sammen – de offentligt ansatte gør et fantastisk arbejde, uden dem kunne vores samfund ikke fungere. De fortjener vores respekt og vores tak. Jeg har et særligt budskab til de offentligt ansatte: I skal vide, at de offentlige ansatte kan regne med os socialdemokrater – vi ved, at uden jer så går det ikke. Vi vil aldrig skælde ud over, at I giver jeres mening til kende – og jeg vil aldrig hånligt kalde jer en bande socialistiske ballademagere.
*****
Nu er der så startet 3-partsforhandlingerne om de offentligt ansatte, og der er brug for forbedringer.
Der er brug for bedre efteruddannelse, bedre rekruttering og bedre fysiske rammer. Og så er der brug for flere hænder, bedre normeringer; der er simpelthen brug for flere ressourcer til velfærden i Danmark.
Uden penge lever vi ikke op til de fine ord – lommeuld kan ikke finansiere den danske velfærd. Det ved I – det ved vi!
Netop på denne 1. maj, hvor vi står sammen og fejrer den solidaritet, som er et afgørende fundament for det danske samfund, skal vi se ud i verden.
Der er hårdt brug for at forny solidariteten mellem os i den rige verden og de fattigste på vores klode. Vi ser, at fattigdommen stadig deler verden. Mens vi øger vores velstand, så presses det afrikanske kontinent i knæ i armod og sygdom.
Lad mig sige det lige ud:
Vi gør ikke, hvad vi kan, og hvad vi bør gøre for at hjælpe dem, der skriger på vores hjælp. Vi skal øge vores ulandsbistand. Vi skal give den tredje verden bedre muligheder for handel, end vi gør det i dag. Vi skal sikre dem adgang til den livsnødvendige medicin, som millioner af HIV- og AIDS ramte har brug for.
Før VKO flertallet kom til, var Danmark forrest i verden og et lysende eksempel til efterfølgelse for de rige lande, der fedtede med pengene og ikke levede op til deres ansvar.
Det lys fik VKO slukket, da de sparede på hjælpen til de fattigste mennesker på denne klode. Det var en skammelig beslutning, og den vil blive lavet om, så snart vi igen kommer i regering.
Vi vil ikke spare på hjælpen til de fattigste mennesker.
Der handler det om solidariteten i praksis. Det er netop det, der er ånden på denne 1. maj.
*****
Lad mig slutte med at vende til bare til den hjemlige debat.
Nedtællingen er i gang. Vi nærmer os hele tiden den valgdag, hvor vi skal have gjort op med VKO og deres borgerlige blokpolitik.
Vi vil kæmpe for, at Danmark kan få en regering, der ikke baserer sig på et parti, hvis pæne facade krakelerer mere og mere, for hver dag der går.
Socialdemokraterne og jeg har fået mere end nok af den blokpolitik, der har præget Danmark i mere end 5 år. Vi vil vise danskerne, at politik i det moderne samfund ikke styres af smalle flertal, der blæser på det store mindretal.
Vi ønsker et Danmark, der kan tale sammen hen over hækken og hen over midten i dansk politik.
Når vi kommer til, vil vi gøre op med blokpolitikken og genskabe det brede samarbejdende folkestyre.
Der er arbejde, der venter, der er et samfund, der fortsat skal udvikles og reformer, der skal gennemføres. Når vi Socialdemokrater får magt som vi har agt, vil vi invitere alle til at få indflydelse – alle til at være med i arbejdet.
Der er ikke plads til borgerligt sløvsind – hænderne skal op af lommerne, ærmerne skal smøges op. Danskerne forventer politikere, der både arbejder og samarbejder. Dét arbejde går vi gerne i spidsen for.
Der er mange, der spekulerer på, om valgdagen kommer tidligt eller sent. Jeg håber, den kommer tidligt, for vi Socialdemokrater brænder efter at møde vælgerne, og vi brænder efter igen at stå i spidsen for en regering i Danmark.
Danmark har brug for en ny regering.
Vi insisterer på at styrke velfærden i hverdagen for danskerne. Vi skal have gjort op med det asociale kontanthjælpsloft og starthjælpen, der skaber fattigdom i stedet for løsninger. Vi skal gøre op med fattigdommen. Vi skal ikke finde os i stigende ulighed i Danmark – vi skal ikke bare sige ”nå!”, når uligheden igen viser sit grimme ansigt i vores land. Vi siger nej til fattigdom i Danmark.
Det er på høje tid at vi stopper den ”nå!-følelse”, som jeg fornemmer, har spredt sig i landet de sidste godt fem år.
Det er ikke ligegyldigt, når vi oplever, at der ikke er råd til at anbringe udsatte børn i slutningen af året, fordi kommunerne mangler penge.
Det er ikke ligegyldigt, når vi oplever, at syge voksne og deres børn nedbrydes, mens de sidder i årevis og venter i udsendelseslejre her i landet. Vores pligt er at bygge disse mennesker op – ikke bryde dem ned.
Det er ikke ligegyldigt, når ældre mennesker ikke får den pleje, de skal have, eller når vi hører eksempler på at syge, måske døende mennesker ligger på gangene på vores hospitaler.
Det er ikke ligegyldigt, hvis ældre mennesker er utrygge ved at gå alene på gaden, eller hvis forældre er bange for at lade deres børn gå alene hjem fra skole.
Det er ikke ligegyldigt – hverdagen er ikke ligegyldig. Livet er ikke ligegyldigt. Vi kan ikke bare sige ”Nå!”, når vi oplever uretfærdigheder og svigt. Vi må gøre noget ved det – også selv om det kan være svært. Det middelmådige er aldrig godt nok for Danmark. Derfor har Danmark brug for en ny regering.
Tak for ordet. God 1. maj
Sammen når vi vores mål!" 13331
"101" "https://www.dansketaler.dk/tale/pernille-skippers-1-maj-tale-2019" "Kære venner. 
Jeg læste den anden dag, at det har været den længste valgperiode siden Anden Verdenskrig. Lad mig bare sige: Det kommer ikke bag på mig. Sådan føles det også. 
Vi er rigtig mange, der har længtes efter den her valgkamp. Alle os, der vil aflevere kloden i ordentlig stand til vores børn og børnebørn. Alle os, der kæmper for tryghed til alle hele livet. For vores velfærdssamfund og vores demokrati.
Kære venner. Nu venter vi ikke længere. Nu skal vi have Løkke ud af vagten.
*** 
Mange nye kandidater har meldt sig på banen til det her valg. Det er jeg sikker på, at I har bemærket. Desværre er der nogle af dem, der har glemt, hvad Danmark er bygget på.
De har glemt, at vores oldeforældre, bedsteforældre og forældre byggede Velfærdsdanmark på et fundament af demokrati og lige rettigheder til alle. De lod ikke nogen slå en kile ned mellem murere og tømrer, mellem dem i arbejde og dem uden. Eller mellem dem, der har den ene eller den anden religion.
Man kan godt komme til at ryste på hånden, når man pludselig står ansigt til ansigt med nogen, der vil gøre op med vores demokrati og menneskers ligeværd. Men jeg vil sige til jer i dag: Det skal vi ikke. Vi skal slå en ring om dem af os, der bliver lagt for had af ekstremister.
Vi skal ikke tillade, at valgkampen bliver en konkurrence om, hvem der kan være hårdest ved muslimer eller mennesker fra andre lande. Venner. Vi skal ikke have et valg, der splitter. Vi skal have et valg, der samler os og styrker vores fællesskab.
***
På Christiansborg taler man meget om tilbagetrækning for tiden. Men det er tydeligt at mærke, at de fleste derinde ikke har den fjerneste ide om, hvordan det føles at kravle rundt på et stillads, når man er oppe i årene.
Venstre siger, at de ikke vil risikere, at der er raske mennesker, der går på pension.
Ja, uha da. Tænk engang, hvis der var raske mennesker, der gik på pension. Tænk engang, hvis mennesker efter et langt liv, hvor de har puklet i hårde job og betalt deres skat, kan gå fra, mens de rent faktisk stadig kan gå, stadig kan løfte børnebørnene, stadig kan passe haven.
Jeg ved godt, at højrefløjen gerne vil have, at vi alle sammen skal gå og skamme os, når vi får noget tilbage af velfærdssamfundet. Men der er altså ikke noget galt med at ønske sig et par gode år sidst i livet.
Det er nærmest politisk ukorrekt at sige i de her tider, men det burde altså være ok at gå fra, før man er nedslidt. Selvfølgelig skal vi ikke arbejde til vi segner.
***
Men pensionsalderen stiger igen allerede næste år. Derfor er mit budskab i dag også til Mette Frederiksen: Det kan ikke gøre det, at I vil lade nogle få gå fra lidt før, når pensionsalderen stadig stiger. Vi er ikke i mål, hvis en murer kan gå fra som 72-årig i stedet for som 75-årig. Det holder altså ikke.
Så kære Mette. Vi kan sammen stoppe den stigende pensionsalder og sikre en værdig alderdom til alle efter et valg. Vi er enige. Der er mennesker oppe i årene, som ikke bliver behandlet ordentligt.
Så drop Lars Løkke, drop det velfærdsforlig. Kom. Lad os lave en rød aftale.
***
Lars Løkke praler tit af, at der er blevet ansat en ny læge hver dag undtagen om søndagen, mens han har siddet på taburetten. Hvis jeg havde en krone for hver gang, jeg har hørt ham sige det, ville der også være råd til at ansætte en på den sidste ugedag.
Det lyder på regeringen, som om det hele bliver bedre og bedre. Men afspejler det virkeligheden?
Jeg besøgte Herlev hospital for nogle måneder siden, og her mødte jeg Per, som var indlagt i seks uger. Han var super glad for alle de ansatte, men han sagde også noget meget præcist. Han sagde: “Sygeplejersker. De går aldrig. De løber.”
Dét er virkeligheden.
For selv om der er kommet flere læger, er der i samme periode blevet færre sygeplejersker, social- og sundhedsmedarbejdere og lægesekretærer. Der er kommet fire ekstra medarbejdere over to år. I hele landet. Samtidig er der kommet 50.000 flere patienter.
Jeg behøver næsten ikke sige det. Men lægerne kan faktisk ikke klare det selv. De har brug for alle de andre også. Alle ansatte på landets sygehuse har brug for mere tid og flere kollegaer. Det har de fortjent. Og det har vi andre faktisk også.
***
For kort tid siden stod der her på plænen i Fælledparken 64.500 små hjerteskilte. Ét for hvert barn, der i dag vokser op i fattigdom i Danmark.
Jeg hørte engang en historie fra en pædagog, som jeg aldrig glemmer. Hun fortalte om en dreng i sin børnehave, der pludselig var begyndt at græde, da de skulle på legepladsen en eftermiddag. Han kunne ikke få sine sko på og troede, at de var blevet for små. Han græd, fordi han vidste, at det ville vælte alting derhjemme, hvis de skulle finde penge til nye.
Det er konsekvensen af Lars Løkkes politik. Børn, der lever med voksenbekymringer. Om vintersko og budgetter, i stedet for klatrestativer og legoklodser. Børn, der ikke inviterer venner hjem efter skole, fordi de skammer sig eller aldrig får chancen for at gå til fodbold.
Dét er fattigdom. Det findes også i Danmark, og det må vi aldrig bare acceptere. Vi er et af verdens rigeste lande. Lad os love hinanden en simpel ting: Her i landet vokser børn ikke op i fattigdom. Ikke ét eneste.
***
Løkke benægter, at der findes fattigdom. For de har jo afskaffet fattigdomsgrænsen. Og sådan er han.
Når han taler om klima, er han den grønneste nogensinde, selvom alle eksperter siger, at den grønne omstilling er gået i stå, og klimaforandringer truer kommende generationer. Når han taler om velfærd, praler han med alt det, han har gjort for sundhedsvæsenet, mens alle kan se, at sygeplejersker, pædagoger, sosu-assistenter og alle de andre løber alt for stærkt og i den grad har brug for flere kollegaer.
At høre regeringen tale om, hvordan det går her i landet, er som at være på statsguidet sightseeing i Nordkorea: Alle smiler og er glade, det har bare ikke noget med virkeligheden at gøre.
Den vigtigste opgave lige nu er at vinde det her valg. Men vi skal saftsusme også sørge for, at det fører forandringer med sig.
Jeg bliver bekymret, når et parti som Radikale slår sig stort op på, at de vil lave såkaldte arbejdsudbudsreformer. Det er kodeord for højere pensionsalder, topskattelettelser, eller at virksomheder kan hente mere udenlandsk arbejdskraft til at trykke lønnen. Det er mere af det samme.
I Enhedslisten kræver vi ikke at bestemme alt. Men hvis vi får et nyt flertal, kommer Morten Østergaard og Radikale ikke til at have råderet alene over den økonomiske politik. Så er det sagt.
Man skal huske, at valget ikke kun handler om at vælge en ny blok eller en ny statsminister. Det betyder noget, hvilket parti man sætter sit kryds ved.
Jeg lover jer, at den opbakning, Enhedslisten får til valget, hver eneste stemme, hvert et mandat, skal bruges på at bekæmpe uligheden, kæmpe for socialt retfærdig grøn omstilling og bygge vores velfærdssamfund op. Vi skal ikke bruge flere penge på billigere lystbåde til de rigeste. Vi skal satse på fællesskabet.
***
For kære venner. Her på 1. maj mødes vi for at minde hinanden om én ting: Fællesskabet er vores bedste chance.
For nylig var der demonstrationer i hele landet for flere pædagoger i vuggestuer og børnehaver. Der var selvfølgelig fyldt med barnevogne, børn og forældre. Men der var faktisk også mange, der var mere grå på toppen end den gængse småbørnsforælder. Det fik mig til at tænke på, hvor vigtigt og stort det er, at vi kan bakke hinanden op.
Jeg håber, at der snart bliver en næste gang, hvor barnevogne er skiftet ud med gangstativer. Hvor vi kæmper for en værdig ældrepleje. Og hvor børnene og alle os på min alder går med og bakker de ældre op.
For vi har ikke et velfærdssamfund, hvis vi får gode børnehaver, men stadig har dårlig ældrepleje. Vi har først nået målet, når både dem af os, der har et arbejde, og dem af os, der er ramt af arbejdsløshed eller sygdom, bliver mødt med støtte og respekt. Vi har først et rigtigt velfærdssamfund, når alle kan få ordentlig behandling, både når vi har et brækket ben, og når vi har en depression eller ondt i tænderne.
Velfærd er jo, at vi alle sammen, uanset hvor mange penge vi har på kontoen, og hvor i livet vi står, har grundlæggende tryghed og muligheder.
Det ved jeg helt ind i hjertet, at vi kan opnå. Vi er nemlig et enormt stort flertal, der vil netop det. Så nu står vi sammen. Nu er det vores tur.
Rigtig god første maj." 8330
"102" "https://www.dansketaler.dk/tale/lizette-risgaards-1-maj-tale-2019" "Hold op, hvor er I mange! Og hvor ser I godt ud! 
Er I klar? Er I klar til valg? 
Det er NU, vi skal vælge: 
Skal vi ha’ dårligere velfærd? 
Skal vi skære endnu mere på uddannelse? 
Skal vi arbejde, helt til vi segner? 
Hvad siger I, venner? Er det dén vej, I vælger? 
Nej, det tænkte jeg nok. 
Så lad os vælge en anden vej! 
Vælge respekt for dem, som har arbejdet længe. 
Vælge bedre uddannelser. 
Vælge mere velfærd og mindre ulighed. 
Er det den vej, I vil? Er det dét, vi skal? Er I klar til valg? 
Det lyder godt! 
Lars Løkke si’r, at han ikke vil være statsminister for enhver pris… 
Men han vil åbenbart gerne være det til enhver tid! 
Til evig tid. 
Meen… Dén går ikke. 
Og uanset hvornår han trykker på knappen… Uanset om han vil eller ej… 
Så står vi over for et valg. Ja faktisk TO valg. 
Vi skal vælge… 
Skal vi ha’ et samfund, hvor velfærden halter efter? Eller hvor den følger med? 
Skal færre pædagoger passe på flere børn? 
Skal færre sygeplejersker passe på flere syge? 
Og skal flere ældre sove i samme seng, fordi der ikke er plads nok? 
Fordi der ikke er afsat penge nok? 
Skal sosu-assistenter, lærere, portører løbe stærkere, få stress, sige op? 
Vi skal vælge, kære venner… 
Skal velfærden følge med? Eller skal vi sænke skatterne for de rigeste og skære ned? 
Jeg mener helt klart, at velfærden skal følge med. 
Fagbevægelsen har foreslået Folketinget at indgå en pagt. 
En velfærdspagt. 
Hvor politikerne – på tværs af partier – bli’r enige om… 
At vores fælles velfærd skal udvikles, ikke afvikles! 
At når der kommer flere ældre, flere børn, flere unge – så skal pengene bruges dér. Ikke på luksussommerhuse eller lystbåde. 
Så nu må vi se: Hvem vil være med? Og hvem vil ikke? 
Vi har råd – vi har pengene – men vi kan IKKE bruge pengene TO gange. 
Det kan Lars Løkke heller ikke. 
Selvom han gerne vil både være privat-Lars og politiker-Lars… Så er der kun én pose af de fælles penge. 
Så Løkke kan heller ikke BÅDE sikre velfærden – OG sænke skatten for direktøren. 
Han kan ikke BÅDE la’ de dyre drenge og de store selskaber slippe for skat – OG sørge for nok voksne til vores børn. 
Vi KAN ikke bruge pengene TO gange. 
Og selvom Joachim B. Olsen og Simon Emil si’r, at ulighed ik’ er et problem… Så VED vi, at det ER et problem. 
Hvad er det egentlig for et menneskesyn…? 
Mere end 64.000 børn vokser op i fattigdom. 
De rigeste bli’r rigere, og de fattigste fattigere – på grund af regeringens politik. 
Afstanden mellem os vokser - og hvis det fortsætter, går det galt. 
Hér må vi vælge. 
Jeg synes, det er et let valg. 
Hvad synes I? Hvad siger I derude? 
Nemlig! 
Stop uligheden – styrk velfærden! 
Vi skal ha’ et ulighedsstop! 
Sådan… 
Værdig tilbagetrækning 
Politikerne har besluttet, at folkepensionsalderen skal stige - vi skal arbejde flere år. 
Mange kan, heldigvis – men ikke alle, kære venner. Ikke alle. 
Hvad vil regeringen så gøre for dem? 
Ja, jeg tror godt, I kender svaret…. 
Vi VED jo godt, hvad regeringen egentlig gerne vil… 
Sætte pensionsalderen ENDNU højere op, end allerede aftalt. 
Afskaffe den SIDSTE rest af efterlønnen. 
Eller vente i 20 år og se, om det hele ikke er gået over. 
Sig mig engang… Skal vi arbejde, helt til vi dør…? 
Ja, det ville nok passe bedst for blå blok… 
For når vi ikke kan arbejde længere, kan vi ikke bruges længere. 
Så bliver vi bare en byrde. 
Sådan et samfund vil jeg ikke ha’! 
Sådan et samfund vil fagbevægelsen ikke ha’! 
Vi vil ha’ et samfund, hvor vi har respekt for dem, som har bygget op. Muret op. Sat lys i lygten og passet på andre hele livet. 
Hvor de, som har slidt og slæbt i mange år, og nu ikke kan mere, kan trække sig tidligere tilbage. 
De kan ikke vente længere, Lars Løkke. 
De kan ikke vente 20 år. 
Arbejdsmiljø 
Og det er ikke gjort med dét! 
Flere og flere får ondt af deres arbejde. 
Flere spiser panodiler hver dag. 
Flere får stress og skader. 
Det SKAL vi ta’ alvorligt, kære venner. 
INGEN skal blive syge af at passe deres arbejde. 
Det kræver et bedre arbejdsmiljø. 
Det kræver et bedre arbejdsliv. 
Ja, det kræver nok en ny regering. 
Nok har regeringen – hårdt presset, i 11. time – aftalt, at de vil forbedre arbejdsmiljøet. 
Altså fra næste år, selvfølgelig. 
Til det vil jeg bare sige: 
Fint at de efter fire år nu har lyttet til fagbevægelsen. Tilfældigvis nu her lige før et valg. 
Men vi er LANGT fra i mål. Det er LANGT fra nok til at gøre op for mange års nedskæringer. 
Der skal mere til, kære venner. 
Uddannelse 
Iøvrigt….. hvor er det dejligt, at I SÅ mange unge mennesker. Jer derude! I er jo fremtiden! 
Hvorfor er det JER, regeringen sparer på? 
Hvorfor er det JER, der skal ha’ en dårligere uddannelse? 
Hvorfor er det JER, som skal ha’ mindre undervisning, færre lærere, dårligere udstyr og dårligere kvalitet? 
Regeringen skærer på uddannelse, år efter år. 
Det bliver vi ikke klogere af. 
Det bliver vi ikke dygtigere af. 
Det bliver vi ikke rigere af, kære venner. Tværtimod. 
I Danmark lever vi af at være dygtige. 
Enhver regering, ethvert Folketing bør investere I JER. I fremtiden. 
Nedskæringerne på uddannelserne skal stoppe NU! 
Nu skal I høre… Uanset hvornår Lars Løkke udskriver valg – så SKAL vi snart vælge. 
Vælge, hvilken retning vi vil. I vores fællesskab. I Danmark og i Europa. 
Valget er dit – brug din stemme! 
Lad os vælge, job til alle. Uddannelse til alle. Velfærd og tryghed for alle. 
Lad os stoppe uligheden og styrke velfærden. 
Lad os vælge fællesskabet! 
Rigtig godt valg og rigtig god 1. maj!" 5466
"103" "https://www.dansketaler.dk/tale/lizette-risgaards-1-maj-tale-2018" "Kære venner. Kære alle sammen.
Hvor er det dejligt at se jer. Og hvor er det dejligt at samles her 1. maj.
1. maj er jo en god anledning til at tænke lidt over …
Hvad er det for et samfund, vi gerne vil have?
Hvad er det for et samfund, vi drømmer om og arbejder for – hver dag?
Jeg arbejder for et samfund, hvor vi er mere rige, mere lige og mere trygge. Hvor der er job til alle.
Job til alle. Plads til alle i arbejdsfællesskabet. Det arbejder vi for i fagbevægelsen.
Der kan være forskellige veje til et job. Men ét nøgleord er: uddannelse.
Jeg har en klar besked med til arbejdsgiverne i dag.
Kære arbejdsgivere: Tag nu ansvar for at uddanne – både de medarbejdere, I har nu, og de medarbejdere, I skal bruge i morgen.
Tag nu de mange, som står udenfor, med ind i arbejdsfællesskabet. Der er nok at ta’ af.
Det er jo mærkeligt …
Når der er krise, så har arbejdsgiverne ikke råd til at tage lærlinge eller sende medarbejderne på kursus.
Og når det så er gode tider, som nu, jamen, så har de ikke tid!
Og nu siger de gudhjælpemig, at de mangler faglærte.
Jamen, hvorfor har I så ikke uddannet flere – af de unge, af de ufaglærte? Rettidig omhu …
Nå, men det har de så ikke … Så nu vil de have, at det skal være billigere at hente folk fra udlandet.
Men det er da helt skørt, når vi nu har masser af unge og ledige i Danmark. Masser af folk, som kan og vil.
Der er over 100.000 ledige, som gerne vil have et job. Der er 70.000 unge, som hverken er i gang med en uddannelse eller et arbejde.
Og der er 10.000 unge, der leder efter en praktikplads – så tag dog dém!
Derfor er min klare besked til jer i Fælledparken:
De gode tider skal komme alle til gavn – ikke kun arbejdsgiverne – og vi skal investere i fremtiden. Ikke spare på de unge.
For selvom vi ikke mangler arbejdskraft generelt – så kommer vi til at mangle faglærte i fremtiden.
Den trepartsaftale om praktikpladser, vi har indgået med regeringen – den vil forhåbentlig hjælpe os på vej.
Men det rykker ikke nok, når regeringen så alligevel fortsætter med at spare på erhvervsskolerne.
År efter år er erhvervsskolerne blevet ramt af besparelser.
Det er ikke kun dumt – det gør os også fattigere.
Regeringens besparelser betyder færre undervisningstimer, færre lærere, færre uddannelser at vælge imellem, dårligere udstyr og dårligere kvalitet.
Det bliver vi ikke klogere af.
Det bliver vi ikke dygtigere af.
Det bliver vi ikke rigere af, kære venner. Tværtimod.
I LO foreslår vi, at investere ½ milliard kroner i at sikre flere faglærte. Regeringens besparelser på erhvervsuddannelserne skal droppes.
For vi har brug for flere unge, der kan støbe og bygge.
Der er brug for flere unge, der kan styre de nyeste robotter.
Der er brug for flere unge, som gerne vil pleje vores ældre – og som løber fra leverpostejmaden, hvis nogen har akut brug for hjælp.
Der er brug for jeres engagement, jeres energi og jeres bidrag.
Derfor skal vi som samfund investere i jer.
Når I så ”kommer ud på den anden side” og får et job – så er det vigtigt, at der er et samfund, der bakker op om det.
Et samfund, der er der, når I har brug for det.
Når man spørger jer … ja, så tror I ikke på det.
I er sikre på, at I vil opleve et dårligere sundhedsvæsen, dårligere daginstitutioner og dårligere ældrepleje.
Det er altså virkelig bekymrende …
Men der er egentlig ikke noget at sige til det.
For vi har en regering, der hellere vil sænke afgiften på peanuts end investere i børnepasning.
Der hellere vil have billigere brobizz end ordentlig ældrepleje.
En regering, der hellere vil sørge for billigere lamborghinier til Brian Mikkelsen end bedre behandling på sygehusene.
Så jeg kan godt forstå jer.
Jeg kan godt forstå, at I ikke har tillid til, at regeringen tager jeres bekymringer alvorligt.
For regeringen vil jo hellere sænke skatten for de rigeste end investere i vores fremtid og vores fælles velfærd.
Et godt velfærdssamfund er med til at sikre, at vi kan få arbejdsliv og familie- og fritidsliv til at gå op.
Vi kan passe vores arbejde, fordi andre passer vores børn og ældre og plejer vores syge.
Vi kan være trygge, fordi vi ved, at hvis der sker noget – så er der et stærkt sikkerhedsnet, der griber os. Et stærkt fællesskab.
Og kære venner. En velfungerende offentlig sektor er med til at skabe gode rammer for den private sektor.
De er hinandens forudsætninger.
Og en forudsætning for dem begge – det er glade og tilfredse medarbejdere.
Derfor har jeg også en klar besked til jer, til alle lønmodtagere i dag:
Det er jer, der skaber værdierne.
Det er jer, der skaber noget værdifuldt.
Derfor er det også kun rimeligt, at I kan mærke i lønningsposen, at det går godt i Danmark.
Det er vi i fagbevægelsen med til at sørge for, at I kan. Det gør vi bl.a. gennem overenskomsterne.
Forhandlingerne i år har vist os – endnu engang – at vi står stærkere, når vi står sammen.
Skulder ved skulder.
Vi stod alle sammen – på tværs af faggrupper og uddannelser – og fik en forhandlet aftale for alle.
Alle kan se frem til flotte lønstigninger.
Alle har fået aftaler om spisepausen, som de er glade for.
Og så er privatlønsværnet fjernet, Corydon, så vi sikrer, at de offentligt ansattes lønstigninger følger de privates.
I forhold til lærernes arbejdstid, så har vi alle sammen bakket fuldstændig op om, at der skulle være reelle forhandlinger.
Det har der været.
Og selvom lov 409 fortsat består, så håber jeg, ja, så forventer jeg, at kommissionen vil være begyndelsen til enden på lov 409.
Lærernes formand, Anders Bondo, har vurderet, at det her var det bedst mulige resultat for lærerne.
Det bakker jeg fuldt op om. Det håber jeg også, at lærerne gør.
Jeg kan forstå, at der i dag ér en forhandlet aftale om arbejdstiden lokalt i 72 kommuner.
Nu regner jeg med, at alle arbejder lokalt for, at de sidste kommer med, mens vi afventer kommissionens arbejde.
Forhandlingerne … ja, de har trukket ud.
Der kom faktisk først rigtig skub i aftalerne, da der landede et forlig på det regionale område. Et gennembrudsforlig.
Så kom kommunerne i mål, og så staten.
Det har aldrig været et mål, at alle tre områder skulle lande præcis samme aftale eller på præcis samme tid. En løsning for alle har aldrig været tænkt som den samme løsning for alle.
Nej, målet har hele tiden været gode resultater, gode forhandlede aftaler på alle de forskellige områder – og det fik vi.
Stærke aftaler. Og fagbevægelsens forhandlere og de offentligt ansatte fortjener stor ros.
Ligesom alle jer, der rundt omkring i landet og ved forligsinstitutionen har været utrættelige i jeres støtte.
Nu håber jeg, at regeringen vil bygge videre på det samarbejde og den tillid.
For vi har brug for politikere, der anerkender de offentligt ansattes store arbejde.
Vi har brug for politikere, der har respekt for og tillid til de offentligt ansatte. Og ikke bare ser dem som en udgift.
Kære venner. Der er nok at ta’ fat på. Nok for fagbevægelsen at arbejde med.
Når vi ses her næste gang, så har vi en ny hovedorganisation i Danmark.
Det bliver Danmarks største og stærkeste faglige fællesskab – som I, kære venner, er en del af. Og der er plads til endnu flere ☺
Vores arbejde for et Danmark, hvor vi er mere rige, mere lige og mere trygge – hvor der er gode job til alle – det fortsætter, også i fremtiden.
Kan I ha’ en rigtig god 1. maj." 7249
"104" "https://www.dansketaler.dk/tale/lizette-risgaards-1-maj-tale-2016" "Hvor er det skønt at være her i Fælledparken. Hvor ser I godt ud. Hvor er I mange. 
Og nu vi snakker om mange: Jeg har taget noget med til jer: 
Det fylder temmelig meget (pause) 
1, 2, 3, 4, 5, 6, 7, 8, 9, 10 Nuller. 
Ti nuller! 
Nu skulle man måske tro, at jeg uddelte karakterer til Regeringen ☺ 
Men – Næh, nej. Vi prøver at gøre plads til et svimlende stort beløb heroppe på scenen (pause) 
150 MILLIARDER. Et 1-tal, Et 5-tal. Og 10 nuller. 
Det er det, vi taler om. 
Det er den formue, danske velhavere har skjult for fællesskabet. 
Penge, som IKKE er blevet beskattet og delt. Og som skolebørn, studerende, ældre, syge - Dig og Mig – VI, velfærden – IKKE får glæde af. 
Gemt af vejen. Med hjælp fra banker og advokat-firmaer. I lande, hvor velfærd ikke engang er et ord, du kan slå op i ordbogen. 150 MILLIARDER!
Det er usolidarisk. Det er mangel på respekt for fællesskabet – og for alle os, der betaler vores skat, som vi skal. 
Jeg får spørgsmålet hvert år: Giv mig éen god grund til, at vi skal fejre 1. maj. 
Er vi ikke enige om, at dét er der MINDST 150 mia. gode grunde til, at vi skal?
Godt. Så er det slået fast. Jeg er på det helt rigtige sted. 
Fælledparken. På en af vores yndlings-mærkedage: Arbejdernes Internationale Kampdag. 
Dagen, hvor vi hylder vores stærke fællesskaber, velfærden og solidariteten med hinanden. 
For dét er det, der er vores superkræfter, kære venner. 
Det er fællesskabet, vores velfærd og solidariteten med hinanden, der gør dig og mig stærkere. Det er det, der gør os trygge, mere lige. 
Ja, mere lykkelige.
Så enkelt er det. Og det fortjener altså at blive gentaget år efter år. På denne dag. 
Sådan er det ikke med alle gentagelser. Nogle er vi faktisk helst foruden.
En af de trælse travere er manglen på praktikpladser.
Jeg har ikke holdt én 1. maj tale uden, jeg har råbt på lære- og elevpladser til de unge. 
Vi taler om temmelig mange år. Og vi taler mange tusinde praktikpladser, der stadig mangler.
I år får den éen tur til. Men kære venner: Lad det blive sidste gang, jeg rusker op i de arbejdsgivere, der ikke tager lærlinge og elever. 
For de dårlige undskyldningers tid er forbi. HELT FORBI! 
Der er gloende hedt under dem. Arbejdsgiverne. Det kan jeg godt fortælle jer.
Vi har vækket dem. De er vågnet af Tornerose-søvnen og står nu og skriger på faglært arbejdskraft. På kvalificeret arbejdskraft. 
Problemet er, at de ikke står skulder ved skulder, når arbejdskraften skal uddannes. 
Herfra skal der lyde en stor ros til de virksomheder, der rent faktisk åbner døren for lærlinge og elever. Til jer, der sørger for at opkvalificere jeres medarbejdere. 
I er fantastiske – ja. Men I er ALT, ALT for få. 
Og det går ud over jer alle. Ja, ud over OS alle.
Jeg har givet arbejdsgiverne et tip. 
Det er jo vores superkraft, de mangler: Solidariteten med hinanden. 
Jeg vil derfor bryde med traditionen i dag. Jeg vil ønske arbejdsgiverne en rigtig, rigtig god 1. maj. 
Arbejdsgiver-BRØDRE. Kom. 
”Der er plads under de blodrøde faner 
Til at bygge Fremtidens Hus”
For fællesskabet og ordrebøgerne: Vær solidariske med hinanden. Uddan nu fremtidens arbejdskraft. Sammen. 
--- 
Vi har fået en borgerlig regering. Det har I opdaget, ikke? Afviklingen er i fuld gang. 
Vi har fået en regering, der har skåret på det, vi skal leve af: Uddannelse 
De har amputeret dem, der tager vare på vores sikkerhed: Arbejdstilsynet 
De har vredet armen om på kommunerne - og vil rippe det, der skaber tryghed for os alle: Kernevelfærden. 
Det er ren afviklings-politik. Ja. Det er bare ikke det, danskerne vil ha´. 
--- 
Vi har fået en regering, der spiller dem, der har aller-mindst, ud mod hinanden: Flygtninge, kontanthjælpsmodtagere, de arbejdsløse, de lavtlønnede.
Og sammen med Dansk Folkeparti har regeringen lavet et kontanthjælpsloft, der rammer næsten 35.000 børn. Det er usselt. Og det er langt ude.
Det er begrundelsen i øvrigt også: ”Det skal jo kunne betale sig at arbejde”, lyder det.
Ja. Men det kan det jo ALLEREDE. Og det er jeg glad for, at et et overvældende flertal af danskere også mener – ja, langt ind i den borgerlige lejr. 
Det KAN betale sig at arbejde. Det er bare ikke alle, der kan FÅ et arbejde. 
--- 
Og I skal vide: Fagbevægelsen hopper ikke på afledningsmanøvren. 
Vi vil IKKE spilles ud mod hinanden, så vi glemmer udsynet. Vi vil IKKE sparke nedad, så vi ikke kigger op. 
Så vi ikke bemærker bankernes fiflerier. 
Miljøfuskeriet. 
De 150 mia. – gemt væk fra Skat?
Dælme, dulme NEJ. 
Vi står sammen. Vi er solidariske med hinanden. Med dig, der mangler praktikplads og uddannelse. Med dig uden arbejde. Med dig uden sikkert hjemland.
Det gælder også ved treparts-bordet. 
Fagbevægelsens mål er klart: Vi vil finde løsninger, der gavner fællesskabet. Løsninger, der gør os dygtigere og tryggere. Løsninger i balance. 
Det er derfor, vi sagde ja til invitationen, da regeringen indbød til treparts-drøftelser. 
Vi VED, at det ganske enkelt bliver bedre, hvis vi er med, end hvis vi IKKE er. - Bedre, end alternativet: At lade Lars Løkke og Thulesen Dahl gå solo og spille hasard med den danske arbejdsmarkedsmodel.
--- 
Kære venner, 
Her i Fælledparken er selskabet og stemningen helt i top. Bedre findes ikke. En dag som i dag.
Her ved vi, at vores superkæfter – det, der gør os stærke – er fællesskabet. Vores velfærd. Og solidariteten med hinanden. 
Og vi ved – at det gælder i dag, som det gælder i morgen: 
Pas på hinanden. 
Værn om fællesskabet. 
Kæmp for det, vi har kært: retfærdighed, frihed og solidariteten med hinanden. 
God 1. maj derude!" 5525
"105" "https://www.dansketaler.dk/tale/lizette-risgaards-1-maj-tale-2017" "Kære venner. Kære alle sammen.Hvor er det dejligt at se jer! Her ude i det virkelige liv. Dejligt at være sammen med jer for vi har noget helt særligt sammen. Vi har en særlig historie sammen. Og en fælles opgave sammen. En opgave med at skabe dét samfund, der er bedre i morgen, end det er i dag.Og for mig er det faktisk ret klart, hvilket samfund det er. Det er et samfund, hvor vi er mere rige, hvor vi er mere lige, hvor vi er mere trygge.Mere rige. Altså et samfund, hvor vi har gode job, hvor vi tjener gode penge. Og hvor vi har råd til at tage os godt af hinanden.Mere lige. Hvor alle får del i velstanden, og hvor alle har mulighed for at leve det liv, de gerne vil. Uanset om man er mand eller kvinde, mørk eller lys, høj eller lav Om man bor i Kolding eller i København.Mere trygge. Hvor vi ved, at hvis vi har brug for det – så står nogen bag os og holder hånden under os. Hvor vi ved, at hvis vi mister vores arbejde, kan vi stadig beholde vores hjem. Og hvor vi trygt kan aflevere vores børn i børnehaven. Hvor vi kan trække os tilbage fra arbejdsmarkedet, når den rigtige tid er kommet. Det er dét, vi arbejder for.Så der er nok at se til, kære venner! Der er rigeligt at gøre. Men vi kan klare det i fællesskab. For når vi står sammen, så vi står fast. Vi er faktisk én million mennesker, som står sammen. Tænk lige over det. Én million medlemmer i LO-fællesskabet – 18 forbund, privat og offentlig sektor. Vi er et stort fællesskab. Vi er et stærkt, og vi er et stolt fællesskab. Det skal vi ikke glemme.Og det skal politikerne og arbejdsgiverne ikke have lov til at glemme! De skal vide, at de kommer ikke uden om os! Så når Lars Løkke-regeringen tror, at de kan slippe af sted med at hæve vores pensionsalder endnu mere end allerede aftalt – så tager han fejl!Vi vil ikke betale med vores liv og vores helbred for unødvendige skatte-sænkninger. Vi vil ikke køres fuldstændige flade, for at en direktør kan få råd til fladskærm nummer fem! Allerede i dag er mange lønmodtagere slidt ned til sokkeholderne. Derfor kræver vi i LO en ordentlig seniorførtidspension, som alle nedslidte kan få gavn af.Er regeringen i gang med at sørge for dem, som har slidt og slæbt i et menneskeliv – nej! Hvad laver regeringen så? Ja, de har travlt – sammen med Dansk Folkeparti – travlt med at gnubbe skuldre med godsejere og direktører. Regeringen og DF har foræret over én milliard kroner væk til nogle af de allerrigeste i vores samfund. Helt ærligt!Og det er altså ikke fordi, jeg har noget imod godsejere, direktører og dem med de dyreste villaer – men det er altså ikke dem, som har mest behov! Og når regeringen så samtidig tror, at de får flere penge at jonglere rundt med, ved at spare på uddannelse og forskning, så må jeg bare sige: De tager fejl! Jo mere de sparer på uddannelse, jo fattigere bliver vi – alle sammen!Og når vi nu ved, at arbejdsmarkedet og udviklingen går stærkere end tidligere, ja så har vi brug for at blive dygtigere og klogere – brug for mere uddannelse – ikke mindre. Det er jo også derfor, vi har lavet en trepartsaftale sammen. Hvor arbejdsgiverne – for første gang i historien – har forpligtet sig til at lave 10.000 nye praktikpladser. Det er en kæmpe sejr! Og ufaglærte får en bedre økonomi, imens de uddanner sig. For vi har brug for flere faglærte i fremtiden – ikke færre.Og når politikerne tror, at det er uden omkostninger at klippe huller i vores sikkerhedsnet, at udhule vores dagpenge og gøre familier fattigere – så tager de fejl! Igen. Det er usolidarisk. Det er farligt. Det er fejt. Derfor har jeg også et budskab til de private arbejdsgivere i dag. Forbundene har jo lige forhandlet nye overenskomster med dem. og mange ude i verden ser misundeligt til, mens både de og vi bryster sig af ”Den Danske Model”. Dén skal vi passe på – og hvordan gør vi det bedst?Det gør vi bl.a. ved at stå sammen i kampen mod social dumping – Det er ikke kun et problem for os i fagbevægelsen, men så sandelig også for alle de gode arbejdsgivere, som holder aftalerne med os. Og jo flere af de plattenslagere, som uantastede får lov at operere i Danmark, jo værre, også for vores fælleskasse – skattekassen.Al arbejde i Danmark skal foregå på ordentlige vilkår og under ordnede forhold – uanset om det er danske eller udenlandske lønmodtagere, vi taler om. Der må da være nogle arbejdsgivere, nogle firmaer, inden for byggeområdet, der i hverdagen ikke behandler deres ansatte særlig godt. Det syness jeg virkelig, at arbejdsgiverne skal se at få ændret på. Tillid og et godt arbejdsmiljø er guld værd i disse tider.Kære venner, jeg skal til at slutte nu. 1. maj, Arbejdernes internationale kampdag handler om solidaritet ude og hjemme. Netop det internationale – det har vi måske en tendens til at glemme lidt herhjemme i Danmark. Men kære venner – arbejderbevægelsens kamp for bedre løn- og arbejdsvilkår – den ér international. International af natur.For hvad hjælper dét, hvis vi kun kæmper for gode vilkår i Danmark – og virksomhederne så bare flytter arbejdspladserne til udlandet og udnytter arbejderne dér? I LO plejer vi at sige, at vi er stærkere sammen. Det gælder både, når arbejderne i Danmark står sammen som medlemmer af fagbevægelsen. Men det gælder også, når vi står sammen på tværs af grænser og forhandler os frem til fælles løsninger.Det er også derfor, at vi i LO er engagerede både globalt og i EU. Vi vil forandre og forbedre det europæiske samarbejde, så det er til gavn for arbejderne – i Danmark og i resten af Europa. Så der handles mere på tværs af grænser. Så der skabes flere gode job på ordentlige vilkår. Så vi løfter hinanden op – ikke ned!1. maj handler om solidaritet og om fællesskab. Og skal fundamentet fortsat være stærkt, skal vi passe på hinanden, passe på vores overenskomster og hjælpes ad med at organisere endnu flere. Hvis jeg må ønske, så er det her, jeg vil bede jer bruge kræfter på at organisere jeres arbejdspladser – tværfagligt – det vil være så godt.Husk også – der vil altid være kræfter, der vil forsøge at splitte os ad, lad det ikke ske! Vi er på samme hold. Og dét her hold – vi siger: NEJ til endnu højere pensionsalder, nej til dårligt arbejdsmiljø. NEJ til nedskæringer på uddannelse og forringelser af vores sikkerhedsnet. Og vi siger JA! til et Danmark og en verden, hvor vi er mere rige, mere lige og mere trygge.Sammen er vi stærke – og klar til fremtiden.God 1. maj!" 6369
"106" "https://www.dansketaler.dk/tale/claus-jensen-1-maj-tale-2016" "Godmorgen alle sammen!
Velkommen til 1. maj her på Metalskolen!
Det har været et rigtig skønt forår, men måske også et lidt langt forår i år.
Mange af os er i hvert fald lidt trætte af at vente.
Trætte af at vente på valget.
Vi trænger til en ordentlig politisk oprydning.
Så vi kan komme videre med alle de opgaver, der ligger og venter.
En af de ting, vi i hvert fald hurtigt skal have ryddet op i - det er Lars Løkke Rasmussens idé om en lovbestemt mindsteløn.
Det er en møgdårlig idé for at sige det ligeud.
En lovbestemt mindsteløn vil kun betyde dårligere lønninger for danske lønmodtagere.
Nu tænker nogen af jer måske: ”Hvor ved du det fra, Claus?”
Og til det kan jeg svare: Det ved jeg fra stort set hele verden.
F.eks. i Tyskland er det nu blevet staten, der regulerer mere og mere på arbejdsmarkedet.
Fagforeningerne har mistet kolossalt meget indflydelse siden 1990’erne.
Og den lovbestemte mindsteløn i Tyskland er i dag på 9 Euro.
Altså kun 67 kr.
Det er endnu lavere i andre vesteuropæiske lande.
Mange tyskere er nødt til at tage både to og tre job for at få mad på bordet. Det nogen kalder for: ”Working Poor”!!!
At være fattig – selv om man knokler døgnet rundt - det er simpelthen uretfærdigt og uværdigt.
Samtidig kan polske byggefirmaer, der kommer til Tyskland altid læne sig op ad den lovfastsatte mindsteløn, når de arbejder i Tyskland.
Tysk fagbevægelse kan ikke lovligt konflikte sig til højere lønninger overfor de polske firmaer.
For det eneste domstolene, spørger om, det er:
”Overholder arbejdsgiveren den lovfastsatte mindsteløn?”
Og hvis svaret er ja, så er den ikke længere.
Det skal vi ikke risikere i Danmark
Jeg siger derfor nej til den tyske model
Jeg siger ja til Den Danske Model.
Jeg siger nej til en lovbestemt mindsteløn.
Jeg siger ja til en overenskomstbestemt løn.
Jo, jeg ved da godt, at vi også her i Danmark har eksempler på arbejdsgivere, der snyder deres ansatte.
Eksempler på arbejdsgivere, der bryder de aftaler, vi har på vores arbejdsmarked.
Alt for mange.
Men svaret er ikke lovgivning.
Svaret er flere medlemmer i rigtige fagforeninger.
Svaret er flere overenskomster.
Svaret er flere veluddannede, skarpe tillidsrepræsentanter.
Svaret er flere folk som jer, der kommer og fejrer 1. maj her i dag.
Og så håber jeg ikke, at vi behøver tale mere om lovbestemt mindsteløn i dansk politik.
***
En af de ting vi i stedet skal tale meget mere om, er arbejdsmiljøet.
I de senere år har vi talt meget om nedslidning og højere pensionsalder.
Desværre har vi talt alt for lidt om arbejdsmiljøet.
Og det hænger bare ikke sammen.
For hvordan skal vi kunne blive længere på jobbet, hvis vores kroppe ikke kan tåle mosten?
Og hvordan kan det egentlig være, at der her i 2019 stadig er arbejdsgivere, der lever fint med, at deres medarbejdere bliver syge af at gå på arbejde?
Som et af vores medlemmer – Christian – der arbejdede på et autoværksted, hvor han kom til skade med ryggen.
Lige før fyraften skulle Christian sammen med to kollegaer løfte en gearkasse op på ladet af en bil.
Vel at mærke en gearkasse, der vejede 150 kg.
Da gearkassen næsten er helt oppe på ladet af bilen, står Christian pludseligt med det meste af vægten.
Han kan mærke det i ryggen.
Han går hjem fra arbejde, og nu gør det mere og mere ondt i ryggen.
Mandag melder han sig syg og går til lægen.
Lægen konstaterer, at Christian har fået en diskusprolaps.
8 dage efter kommer hans arbejdsgiver forbi med en opsigelse.
14 dage – og så ud af vagten.
Farvel og tak for alt.
Sådan behandler man ikke andre mennesker i 2019.
Det er bare ikke i orden.
*
I har sikkert masser af historier om kolleger, venner eller bekendte der er kommet til skade.
Eller som er blevet direkte syge af deres arbejde.
Enten fordi en arbejdsgiver ville springe over, hvor gærdet var lavest, eller fordi en chef vendte det døve øre til, da en medarbejder talte om:
- sit svage knæ,
- sin dårlige ryg,
- eller sin ømme skulder.
Jeg ved godt, at det langtfra er alle arbejdsgivere, der ignorerer deres medarbejderes arbejdsvilkår på den måde.
Men de er mange nok til at gøre livet unødigt hårdt for titusindvis af danske lønmodtagere.
Og det må stoppe.
Nu har regeringen så indgået et bredt forlig med blandt andre Socialdemokratiet om en styrkelse af Arbejdstilsynet.
Jo tak det er da dejligt.
Dejligt, at der nu kommer mere stabile rammer om økonomien for Arbejdstilsynet de næste tre år.
Men det sker vel at mærke efter mange år, hvor regeringens grønthøster har ramt vores Arbejdstilsyn igen og igen.
Og det seneste forlig minder altså om panik før lukketid.
Og jeg ved ikke med jer, men jeg har på fornemmelsen, at regeringens grønthøster kun er blevet midlertidigt parkeret i en lade.
Om tre år kunne de godt finde på at køre den frem igen, hvis I spørger mig.
Så derfor sætter fagbevægelsen i år fokus på arbejdsmiljøet, og dermed også på arbejdsmiljørepræsentanterne.
Vi ved, at mange medlemmer tænker rigtig meget over, om deres krop kan holde hele arbejdslivet.
Og her er arbejdsmiljørepræsentanten en af deres vigtigste personer.
Det ved I alt om – mange af jer, der er her i dag.
Flere af jer er selv arbejdsmiljørepræsentanter, og jeg har stor respekt for den indsats, som I gør.
I er enormt dygtige til at sætte fokus på problemerne og til at få dem løst rundt om på virksomhederne.
Ja, både I og vores øvrige tillidsvalgte gør en kæmpe forskel hver dag.
På massevis af danske virksomheder.
Det skal I have en stor tak.
***
Ved siden af arbejdsmiljøet er der også et andet emne, vi burde tale mere om – og det er EU.
Nogen af jer tænker måske:
”Jeg synes da, jeg hører rigeligt om EU.
TV og aviser er da fyldt med historier om EU.”
Ja da.
Men desværre handler de bare mest om briterne.
Om hvordan de klovner rundt i en af de største politiske kriser i deres historie.
Vel at mærke en krise, de selv har skabt.
Det vi burde tale om, er, hvor vigtig EU er for os.
For Danmark.
For danske arbejdspladser.
For vores miljø.
Og for vores arbejdsmiljø.
Men det taler vi ikke ret meget om i Danmark.
Derfor risikerer vi nu at få et Europa-Parlament, hvor ekstremerne tegnes op, og hvor EU-skeptikerne går frem.
Det er typer, som dem, der har været med til at få briterne i fedtefadet.
Det er dem, der vinder politisk på at male fanden på væggen.
Og det er dem, der står helt uden reelle løsninger, når der skal ryddes op bagefter.
Lad os derfor lære af det britiske skræmmeeksempel.
Tag nu de gamle britiske industribyer.
Byer som Luton, Swindon og Sunderland.
Det er nogle af de byer, som gennem årtier har været centrum for briternes bilproduktion.
Byer, hvor mange industriansatte og deres familier bor.
De har alle haft kæmpe gavn af EU’s indre marked.
For på en ganske almindelig bil, som bliver produceret i England, er der næsten 3.000 komponenter, der bliver produceret i resten af Europa.
Det er helt afgørende, at disse komponenter kan krydse den engelske kanal uden told og uden bøvl.
Men told og bøvl er hvad der kommer til at være, hvis Brexit bliver hårdt og kontant. Og det vil koste arbejdspladser for dem, som er på de britiske bilfabrikker.
Det paradoksale er, at et flertal af vælgerne i Luton, Swindon og Sunderland stemte for Brexit i 2016.
Måske på grund af flygtninge.
Måske på grund af irritation over EU.
Måske på grund af mistillid til deres egne politikere
Men der er et opbrud på vej.
Det politiske kaos er blevet til et spørgsmål om arbejdspladser.
Honda og Nissan har nemlig meddelt, at de vil rykke deres produktion væk fra England.
Og resultatet er slående.
Nu tyder meningsmålingerne på, at der er et jordskred på vej i industribyer som Luton, Swindon og Sunderland.
Nu vil et klart flertal af vælgerne i disse byer blive i EU sammenlignet med valget i 2016.
Først nu har de altså indset, at EU er med til at holde hånden under deres arbejdsplads.
Hvad kan vi lære af det i Danmark og i Dansk Metal?
For mig er sagen klar:
Vi skal ikke stemme på dem, der ønsker at følge briterne ud af EU.
Vi skal ikke tage alle fordelene ved EU for givet.
Vi skal gå ned at stemme på nogle EU-politikere, som vil sikre danske arbejdspladser.
Nu har jeg talt om de politikere, der står i et hjørne og råber: ”NEJ til EU” i stedet for at stå i fællesskabet og råbe: ”Ja til arbejdspladser.
Og på samme måde er der nogen fagforeningsfolk, der står i et hjørne og råber: ”Stem nej til overenskomsten i 2020!”
Og dét gør de allerede nu !
Det er jo helt gak-gak!
For hvordan kan man beslutte sig for en nej-kampagne længe inden vi overhovedet er gået i gang med at forhandle?
Og hvordan kan man bygge denne nej-kampagne op om myter og skræmmebilleder, der aldrig vil holde stik?
Det har jeg ingen respekt for.
Jeg har langt større respekt
for de medlemmer, der diskuterer krav med deres kollegaer.
for de medlemmer der lægger et seriøst arbejde i at skrive forslag til, hvad der skal med i den næste overenskomst.
for de medlemmer, der møder op på generalforsamlingerne i lokalafdelingerne.
For dét er jo et stykke demokratisk og fagligt arbejde.
Det er sådan det skal være.
*
Så uanset om det handler
om folketingsvalg,
om Europa-parlamentsvalg
eller om de kommende overenskomstforhandlinger
så har vi altså brug for politikere og tillidsvalgte, der tør sige ja!
Politikere, som tør sige ja til at styrke arbejdsmiljøet
Politikere, som tør sige ja til at skabe flere arbejdspladser i et stærkt Europa.
Og tillidsvalgte, der tør tage en debat om næste års overenskomst. Baseret på fakta!
Jeg håber at høre mange af jer i den debat.
Og indtil da vil jeg så ønske jer nogle rigtig gode valgkampe.
Ligesom jeg vil ønske jer en fortsat god 1. maj.
Og så synes jeg, at vi traditionen tro skal synge:
”Når jeg ser et rødt flag smælde”." 9637
"107" "https://www.dansketaler.dk/tale/pia-olsen-dyrhs-1-maj-tale-2019" "Er I klar til valg?
Jeg kan ikke høre jer: ER I KLAR TIL VALG?
Der er jo rigeligt at rydde op efter Lars Løkke og hans regering. Skal vi ikke sende det klare signal i dag fra Fælledparken; at denne gang bliver sidste gang, vi skal rydde op efter Lars Løkke som statsminister?
Regeringen har forsøgt at måle værdien af sin egen politik. For nogle dage siden offentliggjorde den en analyse af sit eget kontanthjælpsloft.
Analysen viser, at kontanthjælpsloftet måske har presset 450 mennesker i arbejde. Måske! Der er nemlig en usikkerhed på cirka 50 procent.
Det man til gengæld KAN måle er den store og sikre fattigdomseffekt.
Flere end 10.000 børn er blevet fattige på grund af regeringens politik! Man gør altså tusindvis af børn fattige for at få et par hundrede mennesker pisket i arbejde.
Jeg har et andet bud. Et bedre bud. Riv kontanthjælpsloftet ned. Det hører ingen steder hjemme i et velfærdssamfund som det danske!
Valget er lige om hjørnet. Den endelige eksamen for Løkke og hans VLAK regering. Ligesom tusindvis af andre her i Danmark lige om lidt skal testes, prøves og vurderes til eksamener i folkeskole, erhvervsskoler, på universiteter, så skal Løkke have vælgernes karakter.
Jeg er måske ikke helt objektiv, men jeg tænkte alligevel, at jeg ville spare Løkke besværet og give ham en hurtig og gratis vurdering med på vejen.
Vil I hjælpe mig?
12 gives jo for den fremragende præstation uden fejl og mangler. Regeringen har jo som bekendt forkælet de rigeste arvinger og de mest velhavende borgere og samtidig gjort flere end 10.000 børn fattige og ladet uligheden vokse. Man har sparet milliarder på uddannelse. Ja, i en tid hvor Danmark skriger på dygtige faglærte, sygeplejersker og ingeniører, har man sparet på uddannelse! Det er ikke bare fejl. Det er eklatante fejltagelser. Det er ikke godt nok.
For at få 10 er der tilladt få fejl og mangler. Men så kommer jeg til at tænke på regeringens store sundhedsreform, som skulle rette op på vores fælles sundhedsvæsen. Det endte som bekendt i en stor bureaukratisk øvelse i stedet for at løse det, som sygeplejerskerne, sosu-hjælpere, rengøringspersonale og læger herovre på Riget har råbt på så længe. Tid til omsorg. Tid til god pleje. Der er brug for flere ansatte på vores sygehuse!
Regeringen har gjort det stik modsatte.
Man har lavet en reform, som sandsynligvis kommer til at betyde, at der skal løbes endnu hurtigere. Sygeplejersker skal til at have løbesko på for at kunne følge med. Flere overlæger kommer til at sige op i protest. Det er torskedumt!
Så røg vi ned på et syvtal som gives for den gode præstation, hvor man har forstået og behandlet opgaven korrekt. Men så kom jeg til at tænke på regeringens klimapolitik. Vi har 12 år til at bremse klimaforandringerne. 12 år!
Hvad har regeringen gjort?
Den har ikke bare bremset den grønne omstilling. Den har trukket i bakgear. I stedet for at omstille vores landbrug og transport, har man gjort de store benzinslugere billigere. Man har givet landbruget mulighed for at forurene MERE og hængt i bremsen i forhold til den vedvarene energi. Man har taget et grønt slips på og lært sig lidt klimalingo. Man har ikke forstået, at klimaforandringerne kræver handling nu. Ikke om et år. Ikke om en måned. NU!
For nylig blev jeg faktisk helt i tvivl, om regeringen overhovedet har forstået opgaven. Jeg mødte nemlig vores børneminister Mai Mercado til en stor demonstration om minimumsnormeringer. Jeg tror måske, at Mercado troede, at det var et udvidet forældremøde.
Hun havde ikke gennemskuet, at de mange, mange borgere var gået på gaden IMOD regeringens politik. Mod en børneminister, der overhovedet ikke prioriterer børnene. Måske mødte I hende derude …
Kære venner: Jeg er bange for, at jeg bliver nødt til at dumpe regeringens politik.
Hvad siger i?
Er Lars Løkke og hans regering dumpet?
Man har simpelthen ikke hørt efter i timerne. Lars, Søren, Anders og Kristian har glemt at tage noter, når man har været til møde med landets borgere.
Da jeg var til den store demonstration med tusindvis af forældre, pædagoger, bedsteforældre og bekymrede borgere var det tydeligt, at man på tværs af højre og venstre var drøntræt af en regering, der ikke har forstået, at velfærden og sikkerhedsnettet hænger i laser nogle steder.
Det er jo ikke for sjov, at landets forældre skriger på minimumsnormeringer. Altså flere voksne til at passe vores børn.
Regeringens reagerer lidt, som om forældrene stod og krævede gyldne toiletsæder og kaviar på menuen i daginstitutionerne. De ønsker MINIMUMSnormeringer. En bund, som skal sætte en prop i forringelserne. Ikke en guldkrukke. Ikke et urimeligt krav.
Har vores børn ikke fortjent det?
Det er heller ikke i orden, at vores dygtige sygeplejersker, sygehjælpere og sosu-assistenter skal løbe for at kunne følge med og ikke har tid til patienterne. 
Det er ikke i orden, at vores bedste overlæger skal sige op, fordi de ikke tør tage ansvar for behandlingen længere. Det er bare ikke i orden.
Derfor siger vi i SF, at vi i næste valgperiode skal bruge hver og én krone på at styrke fællesskabet, velfærden og den grønne omstilling. Det bliver nødvendigt. 
Det bliver faktisk nødvendigt at lade dem med de største indkomster betale et sjat mere til fællesskabet, hvis pengene skal række:
Vi foreslår, at dem med store aktieindkomster bidrager lidt mere.
Vi foreslår, at dem med de største formuer bidrager lidt mere.
Vi foreslår, at de store techgiganter BEGYNDER at bidrage. Bare lidt.
Vi har en pligt til at genskabe trygheden, der hvor langt de fleste borgere møder velfærden. I daginstitutionerne, hospitalerne, ældreplejen, folkeskolerne.
Vi vil give de ansatte mere ro på. Vi vil give alle os, der er dybt afhængige af god børnepasning, skoler, sygepleje i verdensklasse noget mere ro på.
Vi vil have et paradigmeskifte. Ikke regeringens paradigmeskifte. NEJ, et paradigmeskifte i arbejdsvilkårene i den offentlige sektor.
Vi vil erstatte mål og effektiviseringer med tid og kvalitet. Vi vil bekæmpe personaleflugt med bedre arbejdsvilkår. Vi vil ganske enkelt lukke Moderniseringsstyrelsen. Mere tillid. Mindre kontrol.
I stedet skal vi have en styrelse for godt arbejde. En styrelse, som har til formål at give vores offentligt ansatte bedre arbejdsvilkår fremfor at stjæle deres frokostpause og beskylde dem for at være dovne. DET er et paradigmeskifte, man rent faktisk kan bruge til noget!
Kære Lars Løkke: Du kommer ikke udenom, at det her bliver et velfærdsvalg! Et valg hvor vi netop bygger på videre på alt det, som første maj handler om:
Fællesskab.
Frihed for de mange – ikke bare for de få.
At vi løfter hinanden, når vi falder.
At når vi står sammen. Så står vi stærkest.
Fortsat god 1. maj." 6677
"108" "https://www.dansketaler.dk/tale/pernille-skippers-1-maj-tale-2020" "Kære alle. Glædelig 1. maj. Det bliver en anderledes 1. maj, men coronakrisen viser virkelig, hvor vigtigt det er med et stærkt fællesskab. 
Og den viser, hvor vores samfund er skævt. Vi bliver nødt til at spørge os selv, om dem, der står forrest, også får som fortjent?
***
Mange af os har de sidste par måneder sendt en masse tak til velfærdens helte. De ansatte på sygehuse og i ældreplejen. Pædagogisk personale, sygeplejersker, SOSU’er og SOSU-hjælpere og alle de andre, der får os igennem coronakrisen. Men de fortjener ikke kun vores tak. Efter mange års nedskæringer fortjener de bedre forhold. De fortjener flere kollegaer. Og de fortjener en ordentlig løn.
Det gælder også hverdagens helte i den private sektor. Kassemedarbejderne, der har udsat sig selv for smittefare hver eneste dag, så vi andre kunne få mad på bordet. Rengøringsmedarbejderen, der redder liv ved at holde rent. Det er samfundskritiske funktioner. Men de arbejder under nogle af de ringeste forhold til de ringeste lønninger. 
Coronakrisen viser os én ting krystalklart: Der er mange menneskers arbejde, vi som samfund ikke værdsætter nok. Mange af dem, der lige nu står i frontlinjen og er mest i risiko, er blandt dem, der har den laveste løn og de dårligste forhold.
Det skal vi huske – også på den anden side af Corona. Vi skal kæmpe for ordentlige arbejdsforhold og ordentlig løn for de mange mennesker, der hver dag holder vores samfund kørende. Og det er ikke kun direktørerne.
***
Coronakrisen udstiller nogle af de skævheder, der er i vores samfund. Også når det kommer til arbejdsløse.
I de seneste måneder har vi talt meget om at hjælpe virksomheder. Og det er vigtigt, at vi gør alt, hvad vi kan, for at redde arbejdspladser. Men vi bliver også nødt til at tale om alle dem, der har mistet jobbet. Mere end 80.0000 har allerede stillet sig op i ledighedskøen, siden Corona for alvor ramte Danmark. 
En fyring burde ikke føre til en stor social nedtur i et land som vores. Men det gør det for mange. Dagpengene er blevet mindre og mindre de seneste år. En fyreseddel kan gøre det svært at betale regningerne – forsikringerne, huslejen.
Hvis du ikke kan få dagpenge, men skal søge kontanthjælp, skal du sælge din bil og bruge din pensionsopsparing. For at få så meget som en krone.
Det var ikke godt nok før coronakrisen, og det er slet ikke godt nok nu.
Ingen har en jordisk chance for at finde et job. Og derfor burde ingen være i tvivl – arbejdsløshed ikke handler om dovenskab. Arbejdsløshed handler om uheld. Det kan ramme os alle i løbet af et langt liv. Lige nu rammer det mange.
Hvor er hjælpepakkerne til dem?
Velfærdssamfundet har vi alle sammen knoklet for. Det er nu, det skal være der for os. Også for dem af os, der mister jobbet.
***
Hvis vi vil, kan vi komme ud af coronakrisen med et stærkere fællesskab og et mindre skævt samfund. Men vi skal insistere på det. 
For selvom det er tydeligt for enhver, at velfærdssamfundet gavner alle – også de største virksomheder og de rigeste – er toppen af samfundet og højrefløjen allerede i gang med at trække i den forkerte retning. 
De siger, at nu skal vi indstille os på endnu flere nedskæringer af vores velfærdssamfund. De siger, at der ikke er råd til bedre tryghed for dem, der er blevet fyret. De siger også, at klimaet og den grønne omstilling nu må vente. 
Men intet af det er rigtigt. Det er et politisk valg. 
Vi kan sørge for mere respekt til dem, der holder vores kritiske samfundsfunktioner i gang. Vi kan investere i det velfærdssamfund og fællesskab, der er vores bedste værn mod kriser. Vi kan mindske uligheden, og vi kan skabe nye arbejdspladser med grønne investeringer. 
Vi må ikke lade dem bilde os andet ind.
Derfor er det er nu, vi skal rejse os og sige til toppen af samfundet: Den her gang bliver det ikke på jeres måde, det bliver på vores.
Pas godt på hinanden derude. Og rigtig god 1. maj fra hele Enhedslisten." 3889
"109" "https://www.dansketaler.dk/tale/mette-frederiksens-1-maj-tale-2020" "Det føles som lang tid siden nu, at jeg – desværre – sagde nej til at tale i Fælledparken i år. Jeg syntes, der har været for mange uroligheder – blandt andet sidste år, hvor det kom til slåskamp foran scenen.
Men jeg må indrømme, at det her. Det er godt nok meget stille. Jeg står i en nærmest tom sal på Arbejdermuseet. Holder tale på video. Og håber, at I ser med derude.
Og skulle der være nogen autonome, der også ser med. Så skal I virkelig pifte højt, hvis I skal overdøve mig denne gang ...
***
1. maj er dagen for de store ord. Og for de vigtigste værdier.
Den seneste tid har gjort det meget håndgribeligt, hvad de ord egentlig betyder i virkeligheden.
I min levetid har jeg aldrig set så mange mennesker hjælpe hinanden. Aldrig har jeg set så stærkt et sammenhold. Aldrig har jeg set solidariteten blomstre så meget som nu.
Vi kan se, at vores indsats – hver især og i fællesskab – den nytter. Ja, den er faktisk helt afgørende.
Indtil nu har vi nået de mål, vi satte os. Vi har reddet menneskeliv. Vores sundhedsvæsen er ikke brudt sammen. Og hjælpepakkerne holder hånden under mange lønmodtagere, selvstændige og virksomheder.
De gode resultater skal vi holde fast i og samtidig – skridt for skridt – går vi en ny hverdag i møde. Regeringens strategi består af fem afgørende elementer: Vi skal teste. Flere skal bruge værnemidler. Hygiejnen er vigtig. Afstand er afgørende. Og vi skal fortsat undgå at samles mange mennesker.
Det er vores vej. Vores mål er selvfølgelig, at vi skal kunne leve vores normale liv igen. 
***
Verden befinder sig stadig midt i en sundhedskrise. Rundt om på jordkloden har tusinder mistet livet. Der er indført udgangsforbud. Sundhedssystemer er kollapset.
Også herhjemme har sygdommen haft menneskelige og økonomiske omkostninger. Jeg føler med alle familier, der har mistet. Firmaer der er gået konkurs. Jer, der ikke længere har et arbejde.
Heldigvis er meget også gået godt. Og flere spørger: Hvad skyldes det? Svaret er nok lettere at give engang i fremtiden.
Men jeg kan få øje på i hvert fald tre forklaringer. For det første: Vi har været gode til at samarbejde.
Som regering sagde vi til virksomhederne: Hold igen med fyresedlerne. Send i stedet medarbejdere hjem. Staten dækker en stor del af lønnen. Virksomhederne resten. Og medarbejderne selv. Ja, de bidrager med fem feriedage.
En trepartsaftale blev forhandlet på plads på rekordtid. Tak til fagforeninger og arbejdsgivere. Et enigt folketing. 10 forskellige partier. Blev enige om historisk store hjælpepakker.
Vi rykkede sammen. Vores traditionelle uenigheder syntes pludselig meget små. I fællesskab tog vi opgaven og ansvaret på os. Lyttede til hinandens ideer og forslag. Jeg håber, det fortsætter sådan.
For selvom at mange har mistet deres job. Selvom flere desværre vil følge.
Så kan vi i dag – 1. maj – også se nogle af resultaterne af de aftaler, vi har indgået.
150.000 mennesker har undgået en fyreseddel, fordi der er søgt om lønkompensation. De er sendt hjem med løn – men de har stadig et job. Der er udbetalt ca. 6 mia. kr. i lønkompensation. Vi har hjulpet over 25.000 virksomheder.
Med andre ord: Vi passer på hinanden.
Og det er måske det andet, vi har lært om os selv.
Konfronteret med corona besluttede vi os for at handle. Vi nægtede at acceptere, at sygdommen bare spredte sig i befolkningen.
Vi begyndte ikke først at regne på, hvad et menneskeliv koster.
Vi insisterede derimod på, at i et velfærdssamfund. Der får man hjælp, når man bliver syg.
I Danmark lader vi ikke Fanden tage de sidste.
Den tryghed, der ligger i at vide det. At du er ikke alene. Det er en tryghed, der giver mod.
Og vi kan se, hvordan det spirer frem med nye ideer og måder at gøre tingene på.
Det er for mig at se det tredje, vi har lært.
Vi finder løsninger.
Jeg er imponeret over, hvor mange danskere der tager ansvar i den her situation. Erhvervslivet omlægger deres produktion. Finder på nye koncepter. Det gør mig stolt.
Men at danske virksomheder er dygtige til at omstille sig. Det vidste vi dybest set godt i forvejen. Lige nu ser vi præcis det samme i den offentlige sektor.
Og jeg tør godt sige. At den næste reform fra Christiansborg. Den næste overenskomst. Den næste kommunale handlingsplan. Det får alt sammen mere end svært ved at måle sig med de forandringer, som medarbejdere og ledere har skabt sammen de sidste to måneder.
Det skal vi lære af. Vi politikere skal styre mindre. Tilliden skal tilbage. Vi skal stole på, at hvis vi tør sætte rammerne mere fri. Så finder man løsninger lokalt.
***
Vi samarbejder. Vi passer på hinanden. Vi finder løsninger.
Tre forklaringer på hvorfor vi – indtil nu – er lykkedes med at få smitten under kontrol, skærme os mod de økonomiske konsekvenser og nu er i gang med at genåbne.
Det kan også siges helt kort. Ét ord udtrykker det meget præcist. Samfundssind.
På en dag som 1. maj kan vi også kalde det noget andet.
Solidaritet.
Vi er i samme båd. Vi holder alle afstand. Og virussen skelner ikke mellem, hvad du tjener, hvor du bor eller hvem du er.
Men corona tager alligevel mest fra dem, der i forvejen har mindst. Mange lønmodtagere har job, hvor man er mere udsat for smitte end andre.
Jer, der er ældre eller svækkede. I bliver hårdest ramt af sygdommen.
Og jer, der er ensomme eller kommer fra udsatte hjem. I betaler den største pris for, at vi ikke kan omgås hinanden, som vi plejer.
Vi beder de svageste om at være de stærkeste.
Det gør forpligtelsen for os andre så meget større. Det gælder ikke mindst, når vi nu ser fremad.
***
Arbejdsløsheden viser igen sit grimme ansigt.
Nøjagtigt som vi så det under finanskrisen for ti år siden.
Dengang var det jer, der havde mindst, der blev hårdest ramt. Jer med de korteste uddannelser. Og de laveste lønninger. Og ikke nok med det. Bagefter var det også jer, der i høj grad skulle samle regningen op.
Sådan må det ikke blive igen.
Genopretningen af dansk økonomi skal være retfærdig.
Og vi skal ikke kun genoprette. Vi skal også genopfinde.
Vi skal finde nye måder at arbejde på. Nye måder at organisere os på.
Og vi skal først og fremmest gøre det bæredygtigt. Af hensyn til klimaet.
I stedet for bare at gøre, som vi plejer. Så har vi muligheden for et grønt sporskifte. Vi skal ikke bare kickstarte økonomien. Vi skal også kickstarte klimakampen.
Det starter vi på i dag.
Regeringen foreslår, at der afsættes 30 mia. kr. til at renovere den almene sektor. Med en ekstraordinær indsats allerede i år. Det betyder, at vi kan forbedre lejernes boliger. Gøre noget ved skimmelsvamp og utidssvarende boliger. Det er godt for lejerne. Samtidig kan vi energirenovere. Udskifte oliefyr. Det gavner klimaet. Og de byggeprojekter, der dermed sættes i gang. Det skaber arbejdspladser. Det gavner beskæftigelsen.
Tre pejlemærker vil gå igen i de udspil, regeringen vil fremlægge.
Det skal være retfærdigt. Det skal være økonomisk ansvarligt. Det skal være grønt.
De pejlemærker gælder også for regeringens mål og værdier i det hele taget. Vores signaturprojekter. De skal selvfølgelig tænkes sammen på en ny måde. Danmark og verden er forandret. Men vores ambitioner og drømme. De er uforandrede.
Det, der var vigtigt før corona. Det er også vigtigt efter corona.
For nok har krisen vist os, at meget kan foregå på nye måder. Men det har også bekræftet, at der er stor forskel på vores arbejdsliv. Det er ikke alle, der kan arbejde hjemme. Det er ikke alle, der kan mødes på Skype eller Zoom.
Tusindvis af danskere er startet tidligt på arbejdsmarkedet. Gået ud af skolen efter 7., 8. eller 9. klasse. Arbejdet hårdt. Måske om natten. Løftet meget. Mange gange.
De har fortjent en værdig tilbagetrækning. Vi gik til valg på at indføre en ret til tidlig pension. Fordi der er mennesker, der ikke bare kan blive ved med at arbejde. Corona-virussen har forsinket vores arbejde. Men kun forsinket. Ikke aflyst. Uretfærdighederne er ikke blevet mindre. Det gælder for Arne. Det gælder for tusindvis af andre gode danske lønmodtagere.
Det er regeringens ambition, at en ny ret til tidlig pension bliver forhandlet og vedtaget i år. 
***
Lige nu skal vi blive ved med at have corona under kontrol. Og vi skal have styr på genåbningen af Danmark.
Det forhandler vi videre om i dag. Sammen med Folketingets partier. Jeg tror, det er første gang nogensinde, at jeg holder 1. maj sammen med de borgerlige partier. Det bliver forhåbentlig ikke en vane, men meget er i sandhed anderledes i år.
Vi skal genåbne kontrolleret og klogt. I en takt og på en måde, der selvfølgelig er sundhedsmæssigt forsvarlig. Vi vil ikke lade os presse til at gå for hurtigt frem.
Hvad der åbner næste gang i fase 2. Og rækkefølgen for hele genåbningen. Det præsenterer vi i næste uge. Indtil da:
Tak til alle jer derude, der har set med.
Og tak først og fremmest for at have holdt ud og holdt ved siden corona-krisen ramte os.
Vi holder sammen ved at holde afstand. God 1. maj." 8855
"110" "https://www.dansketaler.dk/tale/pia-olsen-dyhrs-1-maj-tale-2020" "Det her bliver ikke en almindelig første maj-tale. Det bliver ikke en kamptale. Det bliver en takketale!
Jeg er stolt datter af en rengøringsdame. Min mor stod op hver eneste morgen klokken fire for at gøre rent på den lokale folkeskole. Dengang var der ikke meget respekt om rengøringsjobbet. Det er der heller ikke i dag. Men måske vender respekten for faget tilbage. 
Ja, for hvem er det lige, der gør hverdagen sikker for vores børn, vores ældre - på hospitalerne. Det er blandt andet rengøringspersonalet. Som med faglighed, grundighed - viden om hygiejne sikrer, at det er forsvarligt at sende vores børn i skole! 
Er denne her sundhedskrise i det hele taget ikke en øjenåbner – en påmindelse om, hvad der virkelig skaber værdi i samfundet? 
Da krisen var på sit højeste, var det sygeplejersker, læger, hjemmehjælpere, ansatte i supermarkeder, fødevareerhverv, chauffører, renovationsarbejdere … og ja, rengøringspersonale. Uden at kny mødte de på arbejde, mens smitten var på sit højeste. 
Og ja, hvem er hele forudsætningen for, at resten af arbejdsstyrken kan vende tilbage. Ja, det er er pædagoger, medhjælpere, assistenter, folkeskolelærere – som på kort tid har opfundet en ny måde at gå i skole på uden en hær af proces- og udviklingskonsulenter. 
I mange år har vi hyldet de kreative, de innovative. Det er efterhånden på tide, at vi hylder de offentligt ansatte, HK’erne, 3F’erne … alle dem, der holder hjulene i Danmark i gang. Selv i en verdensomspændende sundhedskrise.  
Alle jer, der knokler til en lav løn og sjælden anerkendelse. Tak til alle jer! 
Og jeg vil love jer alle sammen, at kampen for bedre arbejdsvilkår, bedre løn og anerkendelse ikke stopper, selvom vi skal holde afstand. 
Sundhedskrisen – og den afledte økonomiske krise rammer jo ikke socialt retfærdigt. Mens nogen kan sidde med deres bærbare computer i et sommerhus og arbejde langt fra smittefare, så er krisen anderledes konkret for rigtig mange andre. For dem, der allerede sidder på samfundets yderste gren. Alle dem i løse og korte ansættelser, som mister deres arbejde.
Jeg vil love jer alle sammen, at SF vil kæmpe for, at vi laver en økonomisk plan, som sætter gang i økonomien, så dem, der har mistet deres job, kan komme i arbejde igen. Og SF kæmper for, at vi ikke forringer trygheden midt i en krisetid endnu engang – men at vi derimod styrker den. Et bedre dagpengesystem med dagpenge, som man kan leve af kunne være en god begyndelse. 
Jeg er rigtig glad for, at vi sikrede, at hjælpepakkerne ikke kan bruges af virksomheder, der sender profit i skattely eller bruger fællesskabets penge til at forgylde aktionærer. Vi skal videre ad den vej.
Rigtig glædelig 1. maj. Vores fællesskab er stærkt – selv på afstand. " 2718
"111" "https://www.dansketaler.dk/tale/thorvald-staunings-1-maj-tale-1934" "Mange Aar er forløben siden vor første Majdemonstration herude, hvor den Gang var en nøgen Fælled, og endnu flere Aar siden Arbejderbevægelsens Pionerer for første Gang vovede sig ud med den røde Fane.
Det var en klasses Rejsning, der begyndte i 1871, det var det første Forsøg paa at ophæve Splittelsen, for at samle alle Arbejdere om fælles Opgaver, med March frem til samme Maal.
Arbejderbevægelsens Pionerer vilde ikke Diktatur, de anvendte ikke Vold, de krævede Del i Livets og Kulturens Goder for det arbejdende Folk, men de ønskede netop Demokrati og Folkestyre i stedet for Godsejervælde og kapitalistisk Herredømme. Man søgte at slaa Pionererne ned, man søgte at hindre den Demokratisering, som var Maalet, men Arbejderne sejrede, fordi de holdt sammen i den Solidaritetens Aand, der besjælede de første Hundrede Pionerer.
Nu møder en lille Gruppe for at anvise nye veje, Udsendinge fra en bestaaende Diktaturstat. De bekender, at de vil anvende Vold, de søger at terrorisere vore Møder, de æreskænder Socialdemokratiet og tilstræber en Splittelse af Arbejderklassen til gavn for Reaktionen.
De stiller sig paa Lovløshedens Grund, de anerkender ikke bestaaende love eller lovlige Myndigheder, og naar de gribes i Voldsfærd, saa hyler de og fortæller, at nu gentager Historien sig, nu behandles de som hine Pionerer den 5. Maj 1872.
Nej og atter Nej, den Tale er falsk som de, der taler. Det er ikke en ny Klasserejsning, der slaas ned. Det er ikke Forsøg paa Samling, der gøres, det er tværtimod Forræderiets, Splittelsens Gerning der øves, naar Kommunisterne nu søger at gøre i Danmark hvad der lykkedes i Tyskland.
Her er en samlet Arbejderbevægelse, her er en kraftig Arbejderorganisation, her er et Socialdemokrati, der ved sidste Valg havde 660.000 Stemmer – 42 pCt. af alle Stemmer. Her er ingen ny Rejsning fornøden. Vil man ind paa andre Linier, vil man ændre Politik og Taktik, saa maa det ske i Organisationen, i Partiet – og de, der ikke vil det, er vore Modstandere.
Man taler om Enhedsfront, ja vel, den bestaar; hvis der er Arbejdere udenfor denne Front, er det dem, der maa slutte op.
Forræderens Splittelsesarbejde fører aldrig til Enhedsfront, men til Ødelæggelse af det Værk, der er bygget op, og til Tab af den Indflydelse, man har erhvervet.
Arbejderne har faaet Belæring fra Tyskland om Frugten af kommunistisk Splittelse, danske arbejdere vil sikkert bede sig fritaget for tyske Arbejderes Skæbne. Vi kan da forlade den Karrikatur af Klasserejsning, som Diktaturets Agenter præsenterer. – Jeg gentager: De Arbejdere, der ikke er med os, de er vore Modstandere.
Det er imidlertid ikke blot Forræderne, Marodørerne, som viser den nye Tid; paa talrige Omraader er udviklingen foregaaet, saa vi ser, at det er en anden By, ja en anden Verden vi befinder os i. Vi naaede ikke at faa lovfæstet Majdagens Evangelium 1 8 Timers-Dagen. Tiden har medført, at vi nu maa overveje, om vi ikke skal have 7 eller 6 Timersdagen for at faa Bugt med Arbejdsløsheden.
Men ser vi nærmere paa Samfunds-Udviklingen, saa lærer vi, at der er talrige Omraader, hvor alt er anderledes, ja at det gamle liberalistisk-kapitalistiske Samfundssystem er faldet sammen.
Tidens falske Profeter fabler om Demokratiets og Marxismens Fald, endskønt alle ved, at Marxismen endnu kun er Maalet og at Demokratiet endnu ikke er fuldt udviklet. Nej, det er den gamle Liberalisme, der gik til Grunde som Følge af kapitalistiske Udskejelser. Kapitalismens Verdenskrig paaførte Staterne kæmpemæssige Tab af Værdier og læssede uoverkommelige Byrder paa Folkenes Skuldre. Den økonomiske Krig førte selv de største og rigeste Lande frem til forstyrret og nedbrudt Pengevæsen. En formindsket Købeevne medførte voksende Arbejdsløshed, og saa forlod man Frikonkurrencens, Frihandelens og Liberalismens Veje. Afspærring, Selvforsyning og faste Handelsaftaler, det blev Programmet for Stat efter Stat – og de smaa Stater maatte følge efter. 
I principiel Henseende er der ikke megen Grund til Klage, i Virkeligheden er Planøkonomien en saa betydelig Tilnærmelse til vore Samfundsprinciper, saa det viser, hvor stærkt man har fjernet sig fra Liberalismen. Verdenshandelen sank til en tredjedel af sin gamle Værdi, Trafik og Produktion lammedes, og store Omlægninger maatte foregaa. De sidste fem Aar har været præget af denne Udvikling, hvis første Følge naturligvis var den alvorlige Krise i de Erhverv og Lande, der var afhængige af Verdenshandelen. Derfra kom Landbrugskrisen med for lave Priser og for lille Afsætning i forhold til Produktionen – og derfra kom Arbejdsløsheden i vort som i andre Lande.
Landbrugets Eksportværdi er gaaet ned fra 1400 Mill. aarlig til 812 Mill. i 1932. Og deraf følger atter, at landet ikke har betalingsmidler til den Mængde fremmede Varer, som tidligere købtes i Udlandet. For nogenlunde at bevare en Værdi i de danske Penge maa der vare Balance mellen Indkøb i Udlandet og Salg til Udlandet; hvis vi køber mere end vi sælger, bliver der Gæld, og saa trykkes være Penges Værdi ned, og Varepriserne vil stige.
Der kom saaledes til at foreligge mange store problemer, og Statsmagten fik Opgaver, der før var ukendte. De Stater, der skal købe Landbrugsvarer, kræver nu under den ændrede Politik, at Sælgeren skal garantere visse Indkøb til Gengæld, og derfor er fri Handel i Virkeligheden blevet meget begrænset.
Staten har efter Landbrugets Ønske etableret Planøkonomi. Ved Lov etableres Regulering af Svineproduktion, af Kødproduktion og af Kornhandel. Og for at sikre Opretholdelse af Produktion – og dermed Varer og Beskæftigelse – har man maattet lægge Afgifter paa Korn og Smør og naturligvis ogsaa paa Margarine for at sikre Afsætningen af Smør. I forvejen er der sat Priser paa sukkervarer og færdigt Sukker, paa Kartofler, Kartoffelmel og Sprit, og Formaalet er overalt at sikre Produktion, Afsætning, saa der kan betales Løn for Arbejdet, og størst mulig Beskæftigelse.
Men Betingelsen for at kunne afsætte for 800 Mill. Kr. Landbrugsprodukter er at Handelen reguleres, og videre følger ogsaa deraf visse Indgreb i den industrielle Produktion. Det bestemmes ved et statsorgan, i hvilken Udstrækning Varer maa indkøbes i de forskellige Lande, og Handelsstanden har i stor Udstrækning maattet overføre sine Indkøb fra ét land til et andet Land, alt under Hensyn til de krav, der stilles os, og til de Handelsaftaler, Staten har maattet indgaa, Fabriker, der plejede at indføre Raastoffer: Kul, Olie o.s.v. fra ét Land, maa nu ofte tage Varerne fra et andet Sted – endda uden Hensyn til Prisforskel, fordi det afde nævnte Grunde er nødvendigt.
Man kan synes om eller ikke synes om dette System, det er nu en Gang det, man maa følge, hvis man vil have Adgang til Markedet. Men naturligvis fører denne Planlæggelse, Forpligtelser med sig, og det gælder ikke alene Arbejdsgivere, Handlende og Landmænd, et gælder ogsaa Arbejdere thi de har ogsaa Interesse i, at deres Arbejde kan afsættes. Naar andres Frihed begrænses som nævnt, kan en mindre Arbejderdergruppe naturligvis ikke have Frihed til at forstyrre hele Systemet og ødelægge den Afsætning, hvorom Aftale er truffet. Det var disse Forhold, der gjorde Statens Indgriben i Slagterikonflikten til en uafviselig Nødvendighed, og det bliver nødvendigt, at alle lærer, hvad de ændrede Verdensforhold medfører.
Hvis vore Leveringer af Flæsk til Udlandet var ophørt, var andres Leverance blevet sikret. Blot en eller et par Dages Standsning umuliggjorde Levering af det Kvantum, Staten har paataget sig, og derefter vilde Halvdelen af Slagteriarbejderne været overflødige, i hvert Fald indtil man en Gang i Fremtiden kunde faaet oparbejdet Markedet for den nu aftalte Levering. Det kan under de nu indtraadte Forhold ikke være tilfældige Grupper af Befolkningen, hverken Grosserere eller Købmænd eller Arbejdere, der øver afgørende Indflydelse på Pengevæsen og Handelsforhold, der angaar hele Samfundet. Men dette Indgreb i Fortids liberale Vilkaar er næppe af saa stor Betydning som Værdien af at sikre Produktion, Afsætning og Beskæftigelse.
I de sidste 4-5 Aar er Økonomi og Politik blevet koblet sammen ved de store Magters Indgriben, og vi er da stillet overfor de samme Opgaver.
Handelsforhold, Pengevæsen, Produktion, og international Omsætning er lagt ind i en vis Plan, som efterhånden følges af alle Stormagter. Ganske uden Hensyn til politiske Forhold er Afspærring, Selvforsyning og Plan i Økonomien blevet alle Staters Program. Amerika, Rusland, Tyskland, England, Frankrig, Italien, Lande med Diktatur eller Demokrati, med konservativ eller liberal Styrelse, alle følger den samme Linie og vil gøre det længe. De smaa Stater har ikke frit Valg, vi maa følge i samme Spor, og naar Omlægning saa foregaar saaledes som det er sket med Hensyn til Produktion, Pengevæsen, Laaneforhold, Omsætning imellem Landene o.s.v., saa kan Staternes indre Organer og Staternes Politik ikke forblive uberørte. Naar de store økonomiske Organer omlægges og føres bort fra frie Kræfter til Planmæssighed, saa kan Landenes Organisationer ikke undgaa at tage Hensyn til Udviklingen. Vor Politik maatte omlægges efter de nye Forhold, og saavel Arbejdsgivernes som Arbejdernes Organisationer maa ogsaa tage Hensyn til de Samfunds-Interesser, som nu er indordnet under Statens regulerende Indflydelse. Vi behøver ikke følge Ruslands Eksempel, hvor al privat Produktion og Handel og alle Strejker er forbudt. Vi har Omraader, der endnu kan overlades det frie private Initiativ, men der er ogsaa Omraader, som ikke mere er frie, som berører Aftalerne med Udlandet og vore egen Beskæftigelses-Interesser, og her er en ny Indstilling nødvendig. Vi har i disse Aar set store Dele af Landbruget paa Afgrundens Rand, og Staten er blevet paakaldt af de samme Mennesker, der før talte foragteligt om Statsstøtte for Arbejdsløse. Vi har af Hensyn til alles Interesse i Produktionens Opretholdelse bragt betydelige Ofre til det Landbrug, der for syv Aar siden jublede, da Madsen-Mygdal tog Understøttelsen fra de Arbejdsløse. Vi har ikke taget Hævn, men vi har vist Samfundssind samledes som ansvarsbevidste folk vil gøre det. Vi har endvidere anlagt en Politik, der ogsaa tog Hensyn til andre end Landmænd, og enhver, der vil, kan se Forskellen paa disse Aar og Venstres Regeringsaar med konservativ Bistand.
Siden Oktober 1931 er der, udover Statens Bidrag til Arbejdsløshedsforsikringen, anvendt 130 Mill. Kr. til Støtte for Arbejdsløse. Vi ved det alle, at der desuagtet er megen uforskyldt Nød, og den afhjælpes kun ved Arbejde. Derfor har en vigtig side af vor Politik ogsaa været rettet imod maalet: at skaffe Beskæftigelse.
Ved Kriselovgivningen er betydelige midler sat ind i produktivt Arbejde. Byggevirksomheden, som var lammet i 1932, er atter i Gang. og store offentlige Arbejder, Vejanlæg, Brobygning, Skibsbygning, Modernisering af Jærnbaner og meget andet er forceret frem ved hjælp af en Indsats i disse Aar paa 500 Mill. Kr.
Ved Hjælp deraf er arbejdsløsheden formindsket. Der er nu 50-60.000 flere i Arbejde end paa samme tid forrige Aar, og denne udvikling maa fortsættes. Udvandring er ophørt paa Grund af Afspærring, Arbejdstilladelse kan ikke faas i fremmede lande, og fremmede Produkter holdes i høj Grad ude ved Told eller Forbud. Enhver Nation maa søge at klare sig selv, og det er det, vi ogsaa er i Færd med. Det er muligt, at yderligere Indgreb bliver fornødne for at faa Bugt med arbejdsløsheden, maaske maa Arbejdet deles ved Hjælp af 7 eller 6 Timers arbejdsdag; og dette viser iøvrigt ogsaa, hvorledes vi har fjernet os fra det Udgangspunkt, vi havde i 1891, da Arbejdstiden var 10-12 Timer, og Kravet om 8 Timers-Arbejdsdag fremkaldte voldsomme Overfald paa Arbejderne i den konservative Presse.
Saaledes viser alt, at det politiske Liv har Bud til alle Sider. Det er navnlig nødvendigt for Arbejderklassen at Følge med i Tidens politiske udvikling og at bevare den Enhed i politisk Optræden, der hidtil har givet positivt Udbytte.
Den Rejsning, der begyndte i 1872, har samlet Arbejderklassen, og hvis denne Samling bevares, saa kan arbejderklassen ikke fortrænges af de reaktionære Kræfter.
Der er vilje nok til at knægte Arbejderne paany, og Marodøren staar rede til at falde sine egne i Ryggen. En Strøm af nye slagord lyder: Enhedsfront, Ensretning, Nationalsocialisme, revolutionær Samling og meget andet. Det er kun slagord.
Arbejdernes Enhedsfront skal ikke skabes ved slagsmaal og Diktatur. Den er skabt, og den skal bevares ved Organisation og Solidaritetsvilje, men paa Folkestyrets Grund.
De nye Bevægelser med Knipler, Kæbestød, Skældsord og Trusler stemmer ikke med den Kultur, hvortil danske Arbejdere er naaet ved eget Arbejde. Det eneste, der duer, er demokratisk Organisation, socialdemokratisk Politik og Sammenhold mellem alle Smaafolk i By og paa Land. Den Position og Indflydelse, som Arbejderklassen har opnaaet, kan aldrig tabes, hvis Arbejderklassen selv vil afværge det.
Reaktionen er paa Færde, den benytter alle midler. Landmændenes halvrevolutionære Garde, Kommunisternes Bestræbelser for at drive Arbejderne ud i Gadekampe og ulovlige Strejker og Nazisternes løgnagtige Angreb er altsammen Led i Bestræbelserne for at nedbryde Demokratiet og dermed den Stilling, som det arbejdende Folk er naaet til.
Venstre og Højre stræber efter at gengive Privatkapitalen, det Bankvæsen, hvis Demokratisering er begyndt. Ikke for at styrke Staten, men for at styrke Privatkapitalen. Under Uvilje og Modstand har man givet de Love, der skal sikre Ro og Orden i Samfundet, og paa usømmelig Maade søger man at hidse Befolkningen op imod Landets Love og lovlige Myndigheder.
Det er alt sammen Tegn paa Reaktionens Forsøg paa at skaffe sig Magt igen. Vi har oplevet Reaktionens Sejre i 1920 og i 1927-28, vi kan huske, at disse Sejre maatte betales dyrt af Arbejderne igennem Nedskæring og Omsorg for Kapitalismens frie Kræfter. Nu er Nedskæring afværget i 5 Aar, og meget er bygget op trods Modgang og Krise, og nu staar Reaktionen med sine Haandlangere rede til at bryde frem paany.
Lad os igen i Dag give det Løfte, at det skal ikke ske!
Der er mange Tegn til Bedring i dette frembrydende Foraar, vi kan fortsætte Arbejdet og Fremgangen, naar Folket er med i Arbejdet. Lad os afvise alle, der vil Terror og Diktatur. Lad os bevare det Sammenhold, der var en Stolthed for danske Arbejdere.
Paa Folkestyrets Grund skal Arbejdet for det nye Samfund gøres. Ved Folkestyret sikres hele Folket Medbestemmelsesret og Selvstyre, lad aldrig dette Gode blive os berøvet.
Staa fast og hold sammen om Organisation og Politik – saa tjenes først og fremmest det arbejde Folks sande Interesser." 14572
"112" "https://www.dansketaler.dk/tale/jens-otto-krags-1-maj-tale-1949" "På denne grønne og sollyse 1. maj ligger der en tilfredsstillelse i at konstatere, at det år, der er gået siden 1. maj 1948, har været et år i fremgang. Fremgang for produktionen og for udenrigshandelen, fremgang for genopbygningen og for forsyningerne. Fremgang for erhvervslivet, der er sluppet af med en pæn buket restriktioner, og fremgang for husmødrene, der har oplevet en mærkbar bedring på næsten alle de områder, der hører spisekammeret og klædeskabet til. 
Fremskridtene på alle disse områder har været så iøjnefaldende, at selv regeringens hårdeste politiske modstandere ikke har kunnet drage dem i tvivl. Samtidig er vi de første til at er kende, at målene endnu langt fra er nået. Der står meget tilbage at udrette, før genopbygningen er fuldført. 
På de økonomiske områder har udviklingen altså tegnet sig i lysere tonearter i løbet af det sidste årstid. 
Helt anderledes, når det drejer sig om den internationale politiske udvikling. Her har efterkrigsudviklingen vist os sit mest bidske ansigt. Her har skuffelserne i forhold til det, vi ventede os af verdensudviklingen, været hårdest. Tunge, sorte skyer har påny ildevarslende sejlet hen over Europa himmel, og hurtigere end vi havde ventet det, mere skæbnebestemmende, end vi brød os om det, kom Danmark - sammen med andre demokratiske lande – til at stå over for et afgørende udenrigspolitisk valg.
Vel tror jeg, at det er en meget stærk overdrivelse at ville påstå, at verden gennem det sidste halve år eller mere har balanceret på en knivspids mellem krig og fred.
Men på den anden side er det lige så klart, at udviklingen kunne tage en sådan retning, at det ikke ville være sundt for et lille land med Danmarks udsatte beliggenhed at stå alene. Danmark måtte tage sin udenrigspolitiks næsten århundredgamle traditionelle linjer op til revision. Danmark måtte finde venner. 
Også en begivenhed som den, der fandt sted i Tjekkoslovakiet for kun godt et år siden, måtte kalde til eftertanke.
Ved et kup satte et kommunistisk mindretal sig i besiddelse af statsmagten, gennemførte med terror og ensretning en forfølgelse af anderledestænkende, drev titusinder i fængsel eller landflygtighed, knuste demokratiet og tilintetgjorde friheden. Frie faglige og politiske organisationer forsvandt, og alle diktaturets kendetegn trådte tydeligt frem, som vi har set det andre steder før.
For Danmark tegner situationen sig sådan, at vi ikke mistænker nogen stormagt for at forberede angrebskrig. Danmark føler ikke sin selvstændighed truet fra nogen side.
Men en kendsgerning er det, at alvorlige konflikter mellem øst og vest har præget verdensbilledet. Konflikter, der syntes at løbe risiko for at gå i hårdknude, og som havde - og har – et af deres mest ømfindtlige knudepunkter i Berlin, kun få hundrede kilometer syd for den plet dansk jord, vi står på her.
Socialdemokratiet og regeringen har under løsningen af disse problemer fulgt en ganske klar linje. 
Vort første og mest afgørende håb satte vi til De forenede Nationer. Men over for den nye situation slog FN næppe til. De forenede Nationer har stadig meget store opgaver at løse og bærer endnu muligheden i sig for at vokse og vinde i styrke. Men over for en konflikt mellem stormagterne indbyrdes har de næppe tilstrækkelig effektivitet endnu. Var da noget naturligere, end at regeringen - i sine bestræbelser for midt i en utryg verden at skaffe det danske folk et minimum af tryghed - søgte den skandinaviske udvej?
I de langvarige drøftelser, der derefter fandt sted mellem Danmark, Norge og Sverige, var det Danmark, der lå i spidsen. Statsminister Hans Hedtoft øvede her en indsats, der kunne have sat sig dybe spor i Nordens historie. Med en tro, en optimisme – en vilje til at nå en løsning, der syntes ukuelig, satte han al sin kraft ind på en positiv løsning. Men spændvidden mellem norsk og svensk opfattelse viste sig for stor. Det lykkedes Danmark som mægler at bevæge begge standpunkter – at nærme dem til hinanden - og måske var man nærmere ved en læsning, end mange i øjeblikket er klar over – men trods alt - det lykkedes ikke.
Hvad der herefter burde gøres, kunne der ikke herske megen tvivl om.
Et isoleret Danmark, forsvarsløst og venneløst, ville ingen dansk regering kunne tage ansvaret for. 
Det næste skridt måtte blive, at Danmark fulgte Norge og tilsluttede sig de vestlige demokratiers pagt – den atlantiske fredspagt.
Heller ikke denne pagt kan give os nogen 100 pct's garanti. Det er der ingen og intet, der kan. Men pagtens mål er klart fred - og kun fred. Ved at de demokratiske lande står sammen i et forbund, således at et angreb på et af landene - selv det mindste af dem - betyder et angreb på alle, skulle en ny krig kunne forhindres.
Hvis Danmark i kraft af denne pagt får våben, bliver det udelukkende forsvarsvåben. Pagten kan aldrig forpligte til deltagelse i angreb. 
I solidaritet med andre demokratier er Danmark gået med i denne pagt, der må karakteriseres som en af de mest storstilede fredsaktioner, verden nogensinde har set. 
Det er vort håb, at samarbejdet mellem atlanterhavslandene også må få økonomisk betydning.
Ved siden af krigen kan en anden ulykke true folkenes lykke. Jeg tænker her på risikoen for en ny, verdensomspændende økonomisk krise.
De blindt virkende og ukontrollerede liberalistiske kræfter, der først i 1921 og påny i 1929 og i depressionsårene derefter kastede verden ud i arbejdsløshed, landbrugskrise og vældige vanskeligheder hele erhvervslivet rundt, kan få det samme resultat igen. Jeg er imidlertid overbevist om, at dette kan undgås. Nationerne må samarbejde ikke blot på det politiske område, men også økonomisk – og her frembyder samarbejdet omkring Marshall-hjælpen det allerbedste eksempel. Det beviser, at internationalt økonomisk samvirke kan lykkes. Samtidig må landene i deres indre politik komme bort fra den dogmatiske liberalismes vanetænkning og ønskeforestillinger. Der synes også at være tegn på, at dette sker, og det er vigtigt. Over for den internationale økonomiske udvikling er det de store magter, først og fremmest USA, der holder nøglen i hånden. Også en udvidet samhandel mellem øst og vest på tværs af alle politiske modsætninger vil her spille en stor rolle.
Der kan ikke herske tvivl om, at social og økonomisk tryghed vil spille en lige så stor rolle for demokratiets videreudvikling som trygheden for fredens bevarelse. 
En udvikling, der kastede store befolkningsgrupper ud i arbejdsløshed og nød, ville i dag få adskillige europæiske demokratier til at ryste i deres grundvold. 
At vi fra det danske socialdemokratis side vil gøre vort yderste mod en så ulykkelig udvikling, behøver jeg næppe at tilføje. 
Netop denne indsats for, at så meget som muligt gøres imod en ny arbejdsløsheds- og kriseperiode, kan vel siges at være et af de væsentligste hovedtræk i den socialdemokratiske regerings økonomiske politik.
Igennem det sidste års tid har de ydre omstændigheder skabt en relativ gunstig baggrund for dansk økonomi. Marshall-hjælpen har ydet os et dollar-tilskud, som vi ikke havde kunnet undvære. Uden denne hjælp havde vi måttet reducere importen af en række råvarer som korn og foderstoffer, benzin, olie, petroleum, tekstilråstoffer, metaller og maskiner. Hvad de beskæftigelsesmæssige virkninger ville være blevet af råstofmangel, ved den danske befolkning og ikke mindst de danske arbejdere af erfaring fra tredivernes arbejdsløshedsperiode. At dollarmanglen - hvis vi ingen Marshall-hjælp havde fået - end og (ud fra den bitre nødvendighed, som en tom tegnebog giver) kunne have tvunget os til at nedskære tilførslerne af varer som kaffe og tobak, skal jeg kun tilføje. Nu har vi i stedet været i stand til at forøge forsyningerne med disse varer.
Også den gode høst i fjor har naturligvis spillet en vægtig rolle, ligesom to milde vintre i træk har været os en hjælp. 
Samtidig har vi opnået bedre priser og samhandelsforhold på England, noget, vi håber må vare ved, når de nye forhandlinger snart skal indledes.
Det vigtige er, at de muligheder, disse forhold skaber, udnyttes gennem rigtige dispositioner fra regeringens side.
Det er langt fra altid, at det, der er lettest, er ensbetydende med det, der er rigtigst. 
Nemmest – og måske også mest populært – ville det være blot at lade forbruget ryge rask i vejret.
Rigtigst er det imidlertid at gøre sig klart, at den gunstige udvikling, dansk økonomi har haft gennem det sidste års tid, næppe vil vare ved evindeligt.
Ikke alene kan der komme nye, dårlige høstår og nye isvintre, men der kan også komme nye vanskeligheder for afsætningen af vore eksportvarer, og Marshall-hjælpen varer ikke evigt.
Når den hører op, skal Danmark kunne stå på egne ben. Og for at kunne det må vi have en stor og – især – en konkurrencedygtig produktion. Dette får vi kun ved at anvende en stor del af vore valutaindtægter til råvarer og maskiner – det vil sige til produktionsapparatets udbygning og modernisering. Kun herigennem skaber vi det produktionsgrundlag, som skal danne basis for 1) varig forbedring af levestandarden, for 2) god beskæftigelse på længere sigt og for 3) nye sociale reformer.
Derfor stræber vi i den økonomiske politik mod tre mål:
Genopbygningens videreførelse, bl.a. produktionsapparatets yderligere udbygning og modernisering,
Forsyningssituationens forbedring,
Restriktionernes afvikling. 
Ved at søge disse tre sideordnede mål nået i takt med hinanden skulle god beskæftigelse kunne opretholdes og befolkningens økonomiske velfærd kunne betrygges så godt, som de internationale konjunkturer muliggør det.
Det har været svært for oppositionen at finde en politik at sætte op mod denne regeringens hovedlinje.
De konservative har haft en forestilling om, at man hellere måtte tilstræbe en politik, der satte renten yderligere i vejret, og som indebar pengeknaphed og kreditrestriktioner.
Jeg må advare meget stærkt mod denne konservative politik. Virkningen ville blive nedgang i byggeri og nyinvestering. Herigennem ville der skabes en arbejdsløshed, som i sig selv er en ulykke, og som på grund af understøttelsessatsernes højde næppe ville have de pengepolitiske virkninger, de konservative venter sig. Endelig ville genopbygningen gå i stå på et tidspunkt, hvor man snarere havde behov for at sætte fart over den. Og helt molboagtigt ville det være, hvis den af den konservative politik skabte pengemangel oven i købet bevirkede, at dansk erhvervsliv ikke var i stand til at udnytte Marshall-hjælpens import.
Jeg tror, det tør siges at være en lykke for den danske befolkning, at regeringen har været i stand til at afværge en politik i denne retning.
Også Venstre søger på et vigtigt punkt at bryde den økonomiske hovedlinje i regeringens politik. 
Da vareforsyningsloven sidst skulle forlænges, stemte Venstre imod. Når man spurgte hvorfor, fik man det svar, at grunden ikke var, at Venstre ville benægte, at loven var nødvendig. Venstre mente heller ikke, at den kunne se synderligt anderledes ud, end den kom til. Det, Venstre ønskede garantier for, var noget helt andet – nemlig en væsentlig større import af færdigvarer end hidtil.
Som følge af, at hele importen stiger, kommer der i øjeblikket faktisk flere færdigvarer ind end tidligere.
Men at gå ind for, at der først og fremmest skal tages færdigvarer hjem, kan regeringen ikke. 
Det er ikke, fordi vi ikke under befolkningen disse færdige varer. Det er heller ikke, fordi vi underkender, at de kan have en sund konkurrencemæssig virkning; men vi mener, at så længe der findes konkurrencedygtige danske industri- og håndværksvirksomheder, der mangler udenlandske råvarer – og som kunne sætte ledige danske arbejdere i beskæftigelse – da må vi bruge valutaen til disse råvarer fremfor til de færdige varer.
Hvorledes den af Venstre foreslåede politik overhovedet skulle kunne forsvares over for disse erhvervsvirksomheder og over for de arbejdsløse – ser jeg slet ikke. 
Det hjemlige politiske billede ser i øvrigt i øjeblikket højst broget ud.

Rigsdagen sluttede fredag den 8. april med en debat, der nærmest fik et farceagtigt forløb.
Venstre stillede en dagsorden, der havde til hensigt at medføre regeringens fald.
Man har sagt, at det kun var på skrømt, Venstre stillede dagsordenen. Det er næppe rigtigt. Jeg tror, at Venstre virkelig alvorligt ønskede at vælte Hedtofts regering for selv at komme til igen - for at skaffe os en ny Knud Kristensen-regering omend under et andet navn.
Forsøget mislykkedes totalt.
I stedet fik man et tydeligt bevis på oppositionens fuldstændige splittelse og manglende evne til at enes om noget som helst. Hvert parti stillede sin dagsorden - og regeringen gik styrket ud af kampen.
En lille ting er imidlertid værd at bemærke: 
Det kommunistiske parti støttede ikke regeringen.
Så fornærmede er kommunisterne over Atlanterhavsfredspaglen, at de ud fra interesser, der i hvert fald ikke er danske, gerne sætter de afgørende økonomiske, sociale og beskæftigelsesmæssige interesser på spil, som for danske arbejdere er knyttet til en fortsættelse af regeringen Hedtofts politik. 
Atter ser vi et tydeligt bevis på, at de danske arbejderes velfærd ikke er afgørende for kommunisterne. Det afgørende for dem er en udenrigspolitik – men vel at mærke ikke en dansk udenrigspolitik, derimod en fremmed magts udenrigspolitik, som den kommer til udtryk gennem Kominform. 
Nøjagtig det samme, som vi konstaterede, da søfyrbødernes formand, Harry Rasmussen, blev ekskluderet af kommunisternes parti, fordi han have begået den brøler at tro, at det var søfyrbødernes interesser, han skulle varetage. 
Kan det undre, at dette parti i stigende grad mister betegnelsen tillid? I øjeblikket stemmer arbejderne i København kommunisterne ud af fagforeningernes bestyrelser med samme fart og sikkerhed som den, hvormed et godt insektpulver fjerner utøj – og jeg er overbevist om, at provinsens arbejdere ikke vil lade deres københavnske kammerater noget efter i dette lille, men desværre nødvendige udrensningsarbejde.
Hvad den politiske situation i øvrigt angår, må det siges, at det ikke er regeringens hensigt at provokere nye kriser frem.
Vi ved godt, at vi ved et kommende valg vil få ny fremgang både på kommunisternes og de borgerlige partiers bekostning.
Men vi har råd til at vente. Mere vigtigt er det, at det genopbygningsarbejde, der nu endelig er kommet i gang, kan fortsætte. 
Noget andet er, at regeringen naturligvis ikke kan hindre venstre, konservative og kommunisterne i at begå dumheder. 
Beslutter disse tre partier sig til at skabe en situation, der kræver valg - all right, så tager vi det. Og jeg skal garantere for, at det bliver med godt humør." 14565
"113" "https://www.dansketaler.dk/tale/jess-g-berthelsens-1-maj-tale-2023" "Ataqqinartut sulisartut, nunarsuarmi sulisartut ulluanni pilluangaaritsi.
Maani nunami iluarsisariallit taagugassagut amerlaqaat; sumiiffit ilaanni suliffissaaleqineq, sumiiffiit ilaanni sulisussaaleqineq. Sumiiffinni najugaqartut ikiliartornerat – Nuuk eqqaassanngikkaanni. Peqqinnissaqarfitta napparsimanera. Sumiiffiit ilaanni inissaaleqinerujussuaq, aammalu inissianut akiliutit qaffasippallaarujussuarnerat. Inuusuttortatta amerlavallaat ilinniakkamik aallartitsisannginnerat. Ila, ila, iluarsisariallit taagugassagut amerlaqaat.
Suliffeqarfik ingerlalluartoq tassaavoq aningaasatigut ingerlalluartoq. Aamma Nuna ingerlalluartoq tassaavoq aningaasarissaartoq. Taamaattumik Nunarput pitsaasumik ingerlatilissagutsigu aningaasaqarnerput pitsaasumik aaqqissuussivigisariaqarparput. Nunarput aningaasatigut pitsaasumik inissippat inuiaqatigiinnut tamatsinnut pitsaasumik sunniuteqartussaammat.
Tassunga ingerlaniarnissatsinni siullertut maani nunami ajornartorsiutitut annerpaatut isigisara aaqqinniartigu, tassa oqalliseriaaserput. Imaassinnaavoq inuiaqatigiinnguit ikittuinnaagatta pisuutitassaarulluta immitsinnut erisarusaalersugut – uparuartuinersuaq, ingutsinersuaq il. il. Isumaqarpunga maani nunami atorpallaaleripput Kalaaleqatigullu iluatsitsilertut naqittarlugit ikuttarlugillu aallartittarlugit.
Aamma meeqqat angajoqqaavinit peerlugit angerlarsimaffissaannut aningaasat amerligaluttuinnartut atorneqartarneri pissusissamisuunngitsutut isigiuarpara.
Aammagooq massakkut angajoqqaarsianut aningaasat atorneqartartut amerlissavagut. Børnehjemminik nutaanik ammaasoqaraangat nalliuttorsiutigitsiassavarput – uffa ajuusaartussaalluta.
Aperisoqartariaqarpoq sooruna aningaasat amerligaluttuinnartut meeqqat angerlarsimaffissaannut atortariaqalerigut? Uffa meeqqat sapinngisamik angajoqqaaminni peroriartortussaasut.
Taamatut ingerlasoqarneranut ajuusaarnaraluartumik ilaatigut peqqutaavoq ullumikkut inuuniarnerup maani nunatsinni oqimaannerujussua. Nunaqqaterpassuagut inuuniapiloorput, ulluinnarnilu inissianut akiliutigineqartartut ima qaffasitsigilermata inigisamut akiligassaq akilerneqareeraangat qaammatip sinnerani inuuniutissaat oorit qanorluunniit mumeqattaartigigaluarunikkit naammannatik, taamaammat ataasiaannarnanga ilaasortatta ilaat oqartut tussaasarpakka assigiinnaraa ooriutimik sinnimininngui nungupallaannarunikkit, tassami sinneruttut qanorluunniit akissarseqqinnissaminnut naammalernavianngimmata.
Ilaatigullu aamma tamanna pissutaavoq meeqqat angerlarsimaffiinut aningaasat amerligaluttuinnartut atorneqartarmata. Ikilisissagutsigilli ulluinnarni inuuniarneq oqinnerulersinneqartariaqarpoq.
Kikkut tamarmik nalugunanngilaat mittarfissat nutaat akerlerisimagakkit, kisianni tassa Inatsisartut aaliangerput mittarfissat nutaat pingasut aallartinneqassasut, taakkulu maannakkut sanaartorneqaleruttorput. Taamaattumik tupiginngitsoorsinnaanngilara Siumut siulittaasua oqariartuuteqarmat Kangerlussuarmi mittarfik aamma timmisartorsuarnik angisuunik mittarfittut atuinnarneqassasoq.
Sumut ingerlaniarpugut: Kangimut? Kujammut? Kitaanut? Avannamut?
Mittarfittaassagut taakku pingasut pingaartumik Nuummi Ilulissanilu suliarineqarneri qularnanngitsumik nunarsuarmi akisunerpaajupput. Taamaattumik imminut akilersinnaassappata timmisartut amerlanerpaartaat taakkununnga mittarnissaat tamatta soqutigisariaqarparput. Imaluunniit allatut oqaatigalugu meeqqatta ernuttatta ernutaqqiutissattalu ukiorpassuit akilersuinissaat pinngitsoortissagutsigu. Inuiaqatigiit tamatta maani nunami atugarissaarnerulernissarput kissaatigaarput, taamaattariaqarpormi. Maani nunami aningaasat sapinngisamik amerlanerpaat kaavilukaartinneqarnissaat pingaartittuartariaqarparput. Taamaattumik ulloq manna tikillugu paasisinnaanngittuarpara PFA soraarneq atorunnaarsinneqarmat sooq Kattuffiit arlallit akuersaarpaat ilaasortamik Nunatsinni sulinermikkut soraarnerussutisiassamittut katersaat Danmarkimut nuunneqassasut, tassa PFA-mut. Soraarnerussutisiassammi Danmarkimut nuunneqarneranut atatillugu taakkua Kattuffiit ilaasortaat 400 miliuunit koruunit sinnerlugit Landskarsimut akiliuteqartinneqarput, taakkuva ilaasortaasa soraarnerussutisiassaraluinut aali ilaasut.
Tupinnanngitsumillu imalunniit tupigineqartariaqaraluartumik Namminersorlutik Oqartussaniik akerlerineqanngilluinnartumik, tassami Landskarsi naatsorsuutiginngisamik 400 millioner kroninik qaavatigut isertitaqarnerulermat mittarfittaassanut atugassaminnik.
Aanali tupinnarnerpaaq, 2021-imi kisitsisit naapertorlugit Nunatsinniik 615 miliuunit koruunit Danmarkimi soraarnerussutisiassanut akiliutigineqarsimapput. Aap tutsarlunngilasi.
Ilumut tamanna pissusissamisoornersoq apeqquserneqarluinnartariaqarpoq. 

Sumunnarniarpugut: Kangimut? Kujammut? Kitaanut? Avannamut?
Namminniilivissaagunngooq. Namminiilivittoqassappalli imminut pilersorsinnaaneq aamma pisariaqarpoq. Namminersorlutik Oqartussat suliffeqarfii pisariaqalerfiatigut Landskarsimiik aningaasaliiffigisarpagut, ilaatigummi tamanna pisariaqalersarmat, tamannalu imminermik ajunngilaq imatullu ikkarnartutut isigineqarneq ajorpoq, pissusissamisuuinnartutullu isigineqartarluni.
Inatsisartut aaliangerput malugalugu Inatsisartut aaliangerput immiorfissuit maanga nunamut toqqaannartumik imeruersaatinik tikisitsisinnaanngussasut. Tassungalu atatillugu Inatsisartunut ilaasortat ilaata oqariartuutigaa Nuuk Imeq pikkorinneruinnassasoq unamminissaminut.
A’ila tupin’. Qanoq ililluni Nuuk Imeq immiorfissuarnut ullormut taamannak million liiterinik maqitsisartut unammisinnaassagami? Apereqqissaanga qanoq ililluni Nuuk Imeq ullormut taamannak million liiterinik immiorfissuuarnut Nunarsuaq tamakkerlugu tuniniaasartunut unammisinnaagami?
Imaannerpa Inatsisartunut ilaasortat aammami nunaqqatigut allanik ittunik baajatorusunnertik imaluunniit allatut ittunik sodavanditorusunnertik imaluunnit qillertuusaniittunik imerusunnertik peqqutigiinnarlugu minnerpaamik sulisut 100-t pilliutigissagigut?
Tassami Nuuk Imermi sulisut 50-it tassani kisimik pineqanngillat, kisiannili maani illoqarfimmi sinerissamilu Nuuk Imeq sulifeqarfinnik allarpassuarnik aammattaaq suliassaqartitsivoq.
Kanngunaqaagut.
Immaqami Inatsisartunut ilaasortat sungiusimangaaramikku suliffeqarfinnut tapiisarlutik Nuuk Imeq ajorilersimavaat, tassami Kommuunip piginneqataaffia Nuuk Imeq imminut napatittuuvoq tapiiffigineqarani imminut ingerlattoq, immaqaana taanna ajorigaat.
Arraa Namminiilivissagutta aamma Nunatta Karsia immerneqartariaqarpoq immerneqassappallu pisariaqarpoq sulisut aamma akileraarnissaat. Naak-una taanna Nalakkersuisorput nammineq pilersorsinnaanermut Naalakkersuisoq? Sumiittungorna? Immaqaana Naalakkersuisuuffini paatsoorsimagaa? Pissusissamisuuginnarsimassaagaluarpoq Nammineq pilersornissamut Naalakkersuisoq immikkut Nuuk Imermut illersuisussatut ivertinneqarsimagaluarpat.
Inatsisartunut ilaasortanut una oqariartutigerusuppara kingusinaartoqarneq ajorpoq aaliangigarsi suli allanngortinnissaanut periarfissaqarpusi.
Aaliangiusimaannarniarpassulli matuneqassasoq, taava Nuuk Imermi sulisut allallu siliffeqarfinni ilissi sulisut eqqorneqartussat, tulliani Inatsisartunut qinersilerussi eqqarsarluarisi. Eqqaamallugu kikkut Inatsisartuni Nuuk Imerup matuneqarnissaanut aaliangeeqataanersut.
Tassami assigiinnarpaa Inatsisartut aaliangerpata savaatilinnut tapiissutigineqartartut peerlugit unammilleqatigiinneq ammaanneqassasoq, savallu Nunarsuarmi suminngaanneeraluarpataluunniit Nunatsinnut eqqussuunneqarsinnaanngussasut.
Uterpara sumut ingerlaniarpugut: Kangimut? Kujammut? Kitaanut? Avannamut?
Nunarujussuarput inukeqisoq iluarsisarialinnik taagugassanik ulikkaarpoq, ilamininngui taallugit:
Peqqinnissaqarfipput napparsimavoq, iluamik ingerlanngilaq,
Inissianik aserfallatsaaliineq ukiorpassuani ingerlasimanngilaq, aali ilissi akililiutissinniik aserfallatsaaliinermut illuartitsisartusi, aali Danmarkimiik inissiarsuit akeqanngitsumik pissarsiarinikuugigut.
Aningaasarsiat annertunerusumik qaffanniarlugit piumasaqarutta akissutissaat nalunngereertarparput – tassalu akissaqanngilagut.
Naanguna taanna aatsitassanut Naalakkersuisoq?
Naalakkersuisunngortinneqarsimanerpa aatsitassarsiunnginnissaq isumagissallugu? Taamatummi isumaqarnangajappoq, taama aatsitassarsiornissamut akerliusartigisoq, immaqami atorfia taamatut atsiinnarutsigu: Aatsitassarsiunnginnissamut Naalakkersuisoq.
Ataasiaannarnanga oqariartuutigisarpara suliffeqarfissuit maanga Nunatsinnut qarmarneqartariaqartut, isertitanik nutaanik pilersitsiniassagatta. Kisianni taama iliortoqanngilaq. Tamanna anguneqarusunngippat maani nunami nammineq pigeriikkagut – suliffissanik amerlasuunik pilersitsivigisinnaasagut, aallullugit aallartinniartigit, tassalu aatsitassat – uranimik akoqarpata akoqanngippataluunniit.
Maani nunami sapiissuseqarnerulluta pilliuteqaqataasinnaasariaqarpugut. Tamakku nuannareqisagut: biilit, qarasaasiat, mobiilit, il. il. nunani uranimik akulinnik aatsitassarsiorfilinni sanaat, qujarutingaarlugit apeqqusinnguarnagit massakkut atorpagut, illuatungaatigullu maani nunatsinni tamakku aatsitassat attoqqunatigit. Assigiinnarpaa oqarniartugut: a‘ nunani allani sulisartut eqqorneqaraluarunik ajunngilaq, uagut eqqorneqanngikkutta naammappoq. Taamaattoqarsinnaanngilaq.
Maani nunami aatsitassanik qaqutigoortunik annikigisassaanngitsunik nunarsuarmi atorfissaqartinneqaqisunik naammattunnguanik peqarpugut, massakkullu akigissaaqisunik. Kisianni atorusunngilagut ulorianarpallaaqimmatagooq. Allaneqanngilagut qallunaat anorisaatit anorisaatit mingutsitsinnginnissaq pingaartillugu sanassavagut, kisianni illutta eqqaani naamik.
Nunarput taamatut sanarfineqarsinnaanngilaq. Aatsitassarsiorfinniuna sulisunut avatangiisinullu isumannaallisaaneq qanoq pitsaatigissanersoq uagunut nammineq aaliangigassarput.
Inuiaqatigiit Kalaallit ikiliartuinnarpugut. Taamatullu ikiliartuinnassagutta Aningaasaqarnitsinnut siunnersuisooqatigiit naatsorsuutigaat ukioq 2050-imi Kalaallit 48.000-iinnanngorsimassasugut. Taamatullu ingerlaannassagutta inuiaqatigiit ikittuaranngussaagut. Ikittuaranngoruttalu inuiaat allat aatsitassaatigut qaqutigoortut qangali pilerigeqisatik namminneq iluaqutissamittut qallussaqqaarpaat. Taamalippallu tikkuinnarluta isiginnaartoorusaassaagut.
Inuiaqatigiinnguit ikittuararsuugatta ikioqatigiinnissarput pisariaqarluinnarpoq – Nunarput pitsaasumik ingerlatilissagutsigu. Unaana oqaatiginiariga, isumaqarpunga maani nunami sangojoraarpallaalersugut. Sangujoraarpallaarata akisussaaffik tigullugu siunnerffeqarnerulluta ingerlasariaqalerpugut.
Taamaammat maani nunami susoqartariaqalerpoq. Ingerlariaqqittariaqalerpugut. Naalakkersuisut siulittaasuat oqariartuuteqallaaraaq manna nuna eqqisimanartoq najugaqarfigaarput. Tassa imatut paasisariaqarnerpa maani nunami susoqassanngilaq toqqissiivilluta inoorusaassaagut akornusersorneqarata.
Aap Nunatta toqqisisimanarnera imminerminik ajunngilluinnarpoq, kisianni tamanna inuussutigisinnaanngilarput. Ilaqutariippassuit ullut tamangajaasa Peqqinnissaqarfitta iluamik ingerlannginnera peqqutaalluni alianarluinnartumik naammattuuisarput, naappaammik katsorsarneqarsinnaanngitsumik kingusinaarlutik paasisasaqarneq peqqutigalugu.
Taamatut inissisimanitsinnut peqqutit annerpaartaraat aningaasat tungaatigut inissisimanerput ajormat, tassa akissaalatsigatta. Taamaattumik una uteqqissavara Narsaq aatsitassarsiorfittut ammarutsigu inuit qassit naappaammik eqqorneqarlutik toqussappat? Illuatungaatigullu akissaqannginnerput – aningaasakilliornerput peqqutaalluni Peqqinnissaqarfitta ingerlanerliornera peqqutaalluni ilaasortarpassuagut nappaammik peqquteqartumik qassit toqumik eqqugaassappat?
Tamatta maani Nunami atugarissaarnerulernissatsinnik piumasaqarnerusariaqalerpugut, assersuutigiinnarlugu ilaasortarpassuagut ukiut maani nunami 40-t sullissereerlutik soraarninngoraangamik qinuloortunngortinneqartarput, tassami akiligassat akilerneqareerangata qaammammut ilaatigut taamaallaat 1.000 kronit inuussutigisinnaasarmassuk.
Naggataatigut uteqqillugu Nunarsuarmi sulisartut ulluanni pilluangaaritsi ullorsiporluarisilu." 12006
"114" "https://www.dansketaler.dk/tale/jess-g-berthelsens-1-maj-tale-2022" "Sulisartut ataqqinartut, Nunarsuarmi sulisartut ulluanni tamassi pilluangaaritsi. Aamma qujanarsuaq sulilluarnissigut nunarput napatikkassiuk – ilisseqanngippammi nunarput ingerlasinnaanngilaq. Tassami ajoraluartumik eqqaaneqartuartarpoq sulisartut suliartunngitsoortartut, taakkualu kisimik pisuutinneqartarlutik soorlulusooq sulisitsisoq akisussaaffeqanngitsoq, pisuussuuteqanngitsoq. Pisuutitassarsiorneq qimallugu suleqatigiilluta tamatta suliartunngitsoortarneq aaqqiiviginiarniartigu.
Taama oqariarlunga erseqqissaatigissavara sulisartoqaterpassuaqaratta suliaminnik nuannarinnillutik suliartortuaannartunik ukiorpassuarnilu suliffimminnut tunniusimallutik sulisunik.
Soorlu ullumikkut Ôdâq Olsenip Aningaasaateqarfiani sulisartut kattuffianni ilaasortaqatitta ilaannik arfinilinnik pisarnertut kajumissaasiiniarpugut – ilaat ukiuni 40-ni sulisimasut sulilu sulillutik, ataaserlu ukiuni 56-ini sulisimasoq sulilu sulilluni. Ilumummi sulisartorpassuaqarpoq suliffimminnik nuannarinnittunik sulisitsisuminnillu suleqateqarluartunik.
Periarfissarlu manna iluatsilluguttaaq sulisartoqatikka ataqqinartut Ôdâq Olsenip Aningaasaateqarfianit kajumissaserneqartut qamannga pisumik pilluaqqungaarpakka.
Sulisartoqaterpassuakka, suliffissinnik sullitassinnillu ataqqinnillusi ukiorpassuit aalajaallusi sulisusi qujanaq. Puigussanngilarpummi sulisartorpassuaqarmat suliartortuaannartunik suliffimminnullu ataqqinnittunik.
Periarfissaq manna iluatsilluguttaaq Naalakkersuisunngoqatigiittut nutaat pilluaqqorusuppakka. Neriuppunga inuiaqatigiit sulisartullu ukiuni tulliuttuni atugarissaarnerulernissaat qitiutillugu suleqatigiikkumaartusi.
Naalakkersuisooqatigiilersut arlalitsigut eqqarsaatissikkusuppakka:
Imaassinnaavoq nunatta ataqatigiissumik ingerlanneqartariaqarnera sulisartut kattuffianni siulittaasutut oqariartuutigiuarakku eqqumiigineqartartoq.
Aamma imaassinnaavoq aatsitassat uranimik akoqarpata akoqanngippataluunniit aatsitassarsiornerup nunatsinni annertunerusumik ingerlanneqartariaqarnera suaartaatigiuarakku eqqumiigineqartartoq.
Kisianniliuna ataqatigiissumik maannamullu ilisimaneqalersimasut aallaavigalugit tunngavilersorluni eqqarsarnissaq pisariaqartoq. Atagu una eqqarsaatigilaariartigu:
Maannakkut ajuusaarnaraluartumik Europami sorsuttoqalernera pissutigalugu ikummatissamik aatsitassanillu nunarsuarmi pilersorneqarneq sumi tamani nalorninartorsiorfiuvoq, sulisartoqatitsinnuttaaq annertuumik sunniuteqartussamik. Rusland annertuumik aatsitassarsiorfiuvoq, ilaatigut aatsitassat qaqutigoortut aammattaaq eqqarsaatigalugit.
Maanittaaq nunarsuarmioqataagatta nunarsuarmi mingutsitsinerup minnerpaaffissaaniitinneqarnissaanik pingaartitsisuuvugut.
Maannakkummi ajuusaarnaraluartumik orpippassuarnik piiaasoqaqqaartarpoq aatsitassat qaqutigoortut qallorumallugit. Uagut nunatsinni imannak orpippassuaqanngikkaluarluta avatitsinni orpippassuaqarnera toqqaannartumik ulluinnarni inuunitsinni iluaqutigaarput. Taamaattumik nunarsuarmioqataasutut mingutsitsinnginnissaq orpippassuarnillu piujuaannartitsinissaq aamma akisussaaffeqarluta suleqataaffigisariaqarparput.
Taavami uagut orpippassuaqanngitsumiittugut sooq aatsitassat qaqutigoortut uranimik akoqarpata akoqanngippataluunniit piiarsinnaassanngilagut – soorunami pinngortitamut avatangiisilu eqqarsaatigalugit minnerunngitsumillu sulisartut peqqinnissaat eqqarsaatigalugu tamanna illersorneqarsinnaassappat?
Ilisimalikkat tunngavigalugit eqqarsarnissaq iluaqutaasarpoq – taamaassorisat pituttorfigiinnarnagit.
Ippassaq ilaatigut navianartorsuartut nalilerlugit oqallisigisat ullumi paasisaqarnerunikkut iluaqutissaalluartutut eqqortumillu atoraanni allanit navianarnerunngitsutut nalilerneqartarput. Soorlu atomip nukinga ikummatigalugu nukissiornerup ”qorsuusumik nukissiornertut”, imaappoq avatangiisinut ajoqutaanngitsumik nungusaataanngitsumillu nukissiornertut, isigineqalernissaa pillugu maannakkut EU-mi sulissutiginnittoqarnera maluginiarnarpoq.
SIK-p aatsitassarsiornerup inerisarneqarnissaanik kissaateqarnera soorunami aamma aningaasarsiornermut tunngassuteqarpoq – tassa nunatta karsiata aningaasanik amerlanerusunik immerneqarnissaa.
Kissaaterpassuaqarpugummi ullumikkut akissaqannginnerput pissutigalugu naammassisinnaanngisatsinnik.
Tamatta nilliavugut peqqinnissaqarfimmit pitsaanerusumik isumagineqarnissarput kissaatigalugu.
Tamatta nilliavugut utoqqartatta pitsaanerusumik isumagineqarnissaat piumasaralugu.
Tamatta nilliavugut akilersinnaasatsinnik inissaqartinneqarnissarput noqqaassutigalugu.
Tamatta nilliavugut paaqqinnittarfinnut akiliutivut millisinneqaqqullugit.
Tamatta nilliavugut angalaneq akikinnerulersinneqaqqullugu.
Tamatta nilliavugut meerartavut pitsaanerusumik atugassaqartinneqaqqullugit. Meerartavulli pitsaanerusumik atugassaqartinneqassappata angajoqqaat atugarisaat qiviartariaqarpavut – tassaniippullu aningaasarsiat.
Maannakkut nunatsinni aningaasanut inatsit ukiut tamaasa Inatsisartutsinnit aalajangersarneqartartoq qiviarutsigu aningaasartuutit isertullu oqimaaqatigiipput – imaappoq aningaasat tamaasa atorpavut, tamattalu nilliaatigisavut pitsaanerusulissappata nunatta aningaasaqarnera pitsaanerungaalersittariaqarparput.
Tassaniipporlu aammattaaq politikerit akisussaaffeqartumik oqalunnissaat – neriorsuuterpassuaqartarpummi uffa nalunagu taagukkatik akissaqartinneqanngitsut.
Mittarfittaaleqaagunngooq! Tassami aanamineerarsuanngorpoq Nuummi mittarfiup tallineqarnerata naammassinissaanut. Tamatuttaarlu Ilulissani. Aammattaaq Qaqortumi mittarfissaq aallartinneqalerpoq.
Taamaattoq nikallorsaarinianngikkaluarlunga aperusuppunga: Kikkunuku mittarfissaat aammalu tikittarfissaat sananeqartut?
Ersarissumik una oqaatigissavara: SIK-mi ilaasortatta mittarfiginavianngilaat aammalu tikittarfiginavianngilaat. Ilami timmisartornissaminnut akissaqanngillat!
Qanittukkut Qaanaamut ilaasortatsinnik ataatsimiisitsiartorpunga. Inuit marluuvugut. Qaanaamut uterlugulu 50.000 kruuneerpugut – aap, tutsarlunngilasi: 50.000 kr.
Takorloorsinnaavisiuk ilaasortatta qanoq ilillutik Qaanaaq qimassagaat? Takorloorsinnaavisiuk qanoq ilillutik sinerissamut ilaquttaminnut tikeraarsinnaanersut?
Naluara ilissi takorloorsinnaanerissi. Kisianni uanga tamanna massakkut takorloorsinnaanngilara, akissaqanngilluinnarpummi. Taava aperilanga: Ilaasortatta Qaanaami mittarfik sukkut iluaqutigigamikku?
Kalaallit Nunaat angeqimmat inukeqalunilu, manna iluatsillugu Nuuk qimalaarlugu Qaanaaq taareerakku tassaniitilaarallassavassi.
Nunarsuatsinni maannakkut mingutsitsineq annertuumik piuvoq. Ilaatigut uagut ulluinnarni pisariaqartitavut naammassiniarlugit, tassalu olie aammalu aatsitassat qaqutigoortut pissarsiariumallugit, nunarsuarmioqativut aatsitassanik piiaapput ilaatigut mingutsitsisinnaanissartik soqutiginngilluinnarlugu. Allatorluinnarmi mingutsitsinnginnissamut malittarisassaqarput, uagutsinnit qasunganerujussuarmik piumaffigineqarlutik.
Taamaalilluni nunarsuatta kissakkiartornera ilutigalugu nuna qeriuaannartoq aakkiartorpoq. Tamanna nunatta avannaarsuani annertoorujussuarmik sunniuppoq. Nuna qeriuaannartoq Qaanaami aakkiartorpoq, tamannalu ilaasortatsinnut malunnaatilimmik sunniuteqapiluppoq. Qaanaami illut ilaat silataaninngaanniit allaat takuneqarsinnaanngorput uingasut – tamatumalu kingunerisaanik ussiitsorujussuanngorlutik, taamalu orsussamik atuisorujussuanngorlutik.
Taamaattumik Qaanaami immikkut qanoq iliuuseqarluinnartoqartariaqalerpoq.
Tassami uanga taamatut pisoqarnera ajunaarnersuartut nalilerpara. Immikkut aningaasaliisoqartariaqarluinnarpoq. Nalunngikkaluarpara oqartussaasut oqassasut ”akissaqanngilagut” – aningaasanimmi isaatitassanik maani nunami annertunerusumik eqqarsartoqanngimmat!
Ilaasortatta ulluinnarni atugarisaat ajuusaarnaraluartumik pitsanngoriartunngillat. Akit qaffakkiartorput ilaatigut maannakkut sorsuttoqarnera pissutigalugu. Taamaammat paaserusunnarpoq Naalakkersuisut ulluinnarni inuuniarneq pitsaanerulersinniarlugu qanoq iliuuseqassamaarnersut.
Nunani allani assigiinngitsunik periaaseqartoqarpoq innuttaasut ulluinnarni inuuniarnerat oqinnerulersinniarlugu.
Soorlu assersuutigalugu Danmarkimi orsussamut tapiisoqassaaq. Maani qujanartumik orsussap akiinik suli qaffaasoqannngilaq, kisianni sorsunneq sivitsussappat taamatut pisoqariaannaavoq. Nerisassat akii qaffapiluulerput, tamannalu ilaasortatta inuuniarnerannut annertuunik sunniuteqapiluttussaavoq.
Taamaattumik ineqarnermut tapiiffigineqartarnermik aaqqissuussinerup boligsikringip aaqqiivigineqarnissaa siullermik siunnersuutiginiarpara. Boligsikringimik tapiiffigitinnissamut killissarititaasoq qaffangaatsiartariaqarpoq ilaasortatta meeraat annertuumik eqqornerlunneqassanngippata.
Maannakkut Ruslandip Ukrainemut saassutarinninnera pissutigalugu sulisartoqaterpassuavut qimarrapput.
Taava sooq nunarsuarmioqataasutut qimaasunik maani nunami aammattaaq tigusisinnaassanngilagut? Takorloorsiummi maani nunami sorsunneqartoq. Takorloorsiuk qaartartunik nakkaatitsivigineqartugut. Takorloorsiuk ilaquttavut, meeqqavut, qaartartumik eqqorneqarlutik toqutaasut. Takorloorsiullu annakkumalluta nunamut allamut qimaagaluarluta ornikkatsinni tigujumaneqanngitsugut. Ila-ila, qanoq ajortigissagaluarpa taamatut inissinneqaraluarutta…
Taamaattumik nunarsuarmioqataasutut akisussaaffimmik tigusilluta aamma qimaasunik maanga nunarujussuarmut tikilluaqqusisinnaasariaqarpugut. Taama oqarusunnarpoq, tassa ilaatigut oqariartortoqarmat qimaasunik tigusinissatsinnut maanna piareersimanngitsugut.
Qaqugumi qimaasunik tigusinissatsinnut piareersimalissagatta?
Ajuusaarnaraluartumik maannakkut pisortanut isumaqatigiissuteqarsinnaasimanngilagut, pisortat piumasaqasaaterput qanillattorumanngimmassulluunniit akissaqannginnaminngoooq.
Nalunngilarput ilisimallugulu nerisassanut nunatsinni akit qaffatsitereersut aammalu allaat ilimagineqarluni nerisassanut akit ilaatigut 15 – 20 procentimik qaffaateqassasut.
Tamanna politikerinit ilisimaneqarnerpoq/malinnaaffigineqarnerpoq?
Ilisimasimagunikku, malugalugu malinnaasimagunik, nunarsuarmi akit sukkasuumik qaffakkiartupiloortut, sooq taava qanoq iliuuseqarnianngillat? Naanguna Aningaasaqarnermut Naalakkersuisoq, naanguku taakkua qineqqusaaramik atugarissaarnerulernissatsinnik kissaateqarnerartut? Oqaasiinnaasimavaasiit?
Atugarissaarnerulernissatsinnik kissaateqarnerarput. Ilisimasimanerpaat atugarissaarnerulissagutta aamma taava maani nunami aningaasanik amerlanerusunik isertitsisariaqartugut.
Politikerit kikkunnut tamanut allat aningaasarsiaannut qaffaasoqarnissaanik oqariartoqattaarput. Kingullermik aamma oqariartortoqarpoq aviisiliortunngooq KNR-mi atugarissaarnerusariaqarput, aamma aningaasarsiatigut.
Sulisartunuku ulluinnarni maani nunami napatitsisut ima soqutaanngissimatiginersut sunnguamilluunniit politikkikkut ilungersuuteqartoqarani taakkua pitsaanerusumik atugassaqartinneqarnissaannik anguniagalimmik?
Naanguku tamakku neriorsuuterpassuit? Kattuffinnut allanut isumaqatigiinniartunut akuleruteqattaariarlutik SIK-p isumaqatigiinniarneranut oqaaseqartoqarusunngivippoq – soorlu tassa qanii asserneqarsimasut.
Immaqa nutaamik eqqarsartoqartariaqalerpoq. Immaqa allaat eqqarsartoqartariaqalerpoq maani nunami sulisartunut sullisserusuttunut nutaamik partiiliornissaq ilami maannakkut sulisartut atugaat annertunerusumik attorneqarusunngillat.
SIK-p isumaqatigiinniuttagai suusupagineqarput, allaat akuleruffigisariaqanngitsutulluunniit isigineqarlutik. Pissutsit taamaattut illuanut saatinneqartariaqalerput.
Inuiaqatigiinnit paasineqartariaqalerpoq SIK-p nunatta karsiata aningaasivia tigumianngimmagu – timmiarsiummillusooq silugullugit karsip matuersaataanik Naalakkersuisut arsaarsinnaannginnatsigit.
Qatsulluinnarparpummi SIK pisuutinneqartuarmat aningaasarsiat taamatut inissisimanerannut. Nunatta karsiata matuersaatai SIK-p tigumianngilai. Akissarsianik qaffaasussat tassatuaapput Naalakkersuisut – taakkuupput kisimik nunatta karsiata matuanik ammaasinnaasut.
Taamaattumik piumasaraarput Naalakkersuisut maannakkut aningaasarsianik inuussutigineqarsinnaasunik qaffaassasut.
Qujanaq oqaaseqarsinnaagama. Ullup sinnerani ullorsiornerup nuannersumik ingerlaqqinnissaanik kissaappassi – maajip aallaqqaataani pilluaritsi!" 12114
"115" "https://www.dansketaler.dk/tale/gert-petersens-1-maj-tale-1978" "1. maj 78 - for fjerde gang i skyggen af verdenskrisen.

Ikke bar herhjemme men i hele dem kapitalistiske verden. Dementi af påstandene om krisefri kapitalisme. Det kapitalistiske system er sygt og søger nu at redde sig igennem på en medicin, der hedder skærpet udbytning. Derfor er indkomstpolitik et generelt fænomen i Vesteuropa: statsmagtens bistand til kapitalejerne, fordi de ikke ved egen hjælp kan klare arbejderklassen. Derfor også de borgerligeskrav om skærpelse af indkomstpolitikken.Hvis denne vej vandres til ende, venter der os omfattende tvangsforanstaltninger for at sikre overholdelse af de statsligt fastsatte lønrammer. Og en total umyndiggørelse af fagbevægelsen. Dertil nye angreb på og indhug i de øvrige demokratiske rettigheder, som folket har tilkæmpet sig; for det der nu er brug for er lydige arbejdere og funktionærer, lydige uddannelsessøgende, lydige ansatte i medierne.

Men disse udslag af krisen er ikke et tegn på kapitalismens styrke, men på dens svaghed. Sygdommen har ramt den hårdere end på noget andet tidspunkt siden anden verdenskrig. Derfor skal man ikke undervurdere kapitalismens kampkraft. Ingen kæmper mere desperat og brutalt end storborgeren, når tegnebogens tykkelse er i fare.Uden at man ville det, er man kommet til at give et meget sandfærdigt af typen i Anders And-historierne om onkel Joakim og hans pengetank!

Men vi skal heller ikke overvurdere kapitalismens muligheder. Vi skal ikke lade os skræmme. For det hører med til billedet, for det første at det er det kapitalistiske system der er i krise, og for det andet at arbejderklassen og mange andre fører en forsvarskamp, der ofte slår over i egentlige modangreb, og som lover godt for fremtiden.Kapitalen satser på indkomstpolitik, massearbejdsløshed, disciplinering, teknologi der overflødiggør, truer og slavebinder mennesker. Atomkraft er et godt eksempel på denne teknologi.

Men arbejderne nægter at underkaste sig dens nuværende indkomstpolitik. De kæmper forbitret for at bevare reallønnen. Det er selvfølgelig en yderst vanskelig opgave, når kapitalen mobiliserer selve statsmagten og man frarøver lønmodtagerne deres retmæssige kompensation for prisstigningerne. Og reallønnen er faldende for arbejderklassen - men slet ikke i det omfang, kapitalen tilstræber. Og det skyldes udelukkende arbejderklassens selvbevidsthed og de aktive arbejderes agtpågivenhed.

Netop derfor forstærker kapitalmagten sit krav om disciplinering. Også her mobiliseres statsmagten - med indgreb imod traditionelle fysiske blokader og forsøg på at kriminalisere faglig aktivitet, som den (uden held) forsøgte i forbindelse med konflikten på Berlingeren. For også overfor disciplinkravet nægter arbejderklassen at underordne sig, Stilladsarbejdernes langvarige kamp er et vidnesbyrd om hvordan arbejderklassen stædigt og indædt vender sig imod disciplinering og politisk diskriminering.Med deres kamp mod politiske fyringer - en kamp der føres med store ofre - kæmper stilladsarbejderne en kamp både for deres egne rettigheder men sandelig også for vores alles demokratiske rettigheder. Det er en dansk kamp mod Berufsverbot i Danmark. Derfor står alle demokratiske kræfter i vort land i dyb taknemmelighedsgæld til stillidsarbejderne.

Overfor kapitalens satsen på en stadig mere menneskefjendsk teknologi svarer store dele af befolkningen – også langt uden for arbejderklassens rækker - med en omfattende modoffensiv. Hvis ikke agtpågivende kredse havde rejst spørgsmålet, havde vi såmænd for længst fået en PVC-fabrik! Men de rejste spørgsmålet igen og igen, på trods af de lokale myndigheder, og de førte deres kamp Igennem sådan at vi i dag nok kan regne med at være blevet fri for det djævelskab.

På samme måde vil det gå med atomkraften! Ikke alene rummer den risici som ingen anden moderne teknologi. Ikke alene er det stadig uløste affaldsproblem en dødelig fare for kommende generationer. Men dens indførelse vil også betyde, at energiforsyningen overlades et i alle henseender uhyre sårbart centralistisk system, som skal forvaltes af en gruppe teknokrater og bureaukrater - i realiteten helt uden for folkelig kontrol. Det har vi set i andre lande. Danmark er ikke bagud for disse lande, fordi vi endnu ikke har indført atomkraft. Nej, vi er forud for disse lande, fordi vi hidtil har ladet være med at indføre atomkraft. Lad os beholde det forspring!

Og det gør vi, såfremt bevægelsen mod indførelse af atomkraft fortsat udfolder sig med styrke. Læg mærke til, at det er en bevægelse af stor bredde. Den rummer både barfodsgangere og pæne mennesker med slips! Både studerende ungdomsoprørere og såkaldte almindelige mennesker der er lønarbejdere eller selvstændige næringsdrivende. Og det er ikke, hvad man kalder en gold protestbevægelse, nej det er en bevægelse der stiller alternativer op også i praksis og i bogstavelig forstand: de forskellige forsøg med alternative energikilder - især sol- og vindenergi - er ligeså stille (og på trods af alle mulige bureaukratiske hindringer) ved til at blive en massebevægelse! 

Det samme gælder mange andre bevægelser i folket: her kræver - og udarbejder - en beboerforening en alternativ lokalplan. Dér går en miljøgruppe til angreb på forurening og svineri. Et andet sted går forældre og pædagoger i fælles aktion for at sikre bedre vilkår børnene i deres daginstitutioner. I uddannelsesinstitutionerne optager studerende og lærere samarbejde med arbejdere og fagbevægelse og fremfører underbygget kritik af undervisningens nedvurdering af arbejderklassen, eller de påpeger hvordan sundheden forsømmes og nedbrydes tinder udbytningssystemet og viser hvad der skal gøres. Jovist, er der meget sort, når man ser sig om i disse år. Men der er sandelig også meget der lyser op, peger fremad, vidner om et opbrud i arbejderklassen og i hele det arbejdende folk, en vilje til selvstændighed og et nej til at lade sig koste rundt med.

Det skal vi bygge på! Det må være en hovedopgave for SF at gøre alt for at forbinde arbejderklassens traditionelle kamp med den nye demokratiske selvstændiggørelse der spirer og bobler frem i alle arbejdende lag i befolkningen.

Når vi har sagt, at der er to mulige udviklingslinier - en der peger frem mod et mere og mere autoritært styre og mere og mere umyndiggørelse, og en anden der peger frem mod demokratisk-socialistiske reformer, altså en øget medbestemmelse og selvstændiggørelse i folket - har vi slet ikke sagt, at den første, sorte udviklingslinie med sikkerhed ville vinde. Nej, tværtimod: den demokratiske socialisme har i virkeligheden de bedste kort på hånden. Men det er afgørende vigtigt, at de spilles rigtigt.

Hvor stærke kort vor side har på hånden, fremgår også af den løbende konflikt i hotel- og restaurationsbranchen. Hvis nogen havde sagt for ti år siden, at netop hotel- og restaurationspersonalet engang ville blive fortroppen for dem, der trodsede indkomstpolitikkens diktater gennem konflikt, ville de fleste ikke have troet det. Men det er ikke desto mindre tilfældet i dag - og et nyt vidnesbyrd om en voksende bevidstgørelse og selvbevidsthed blandt lønmodtagerne.

Vi er fuldt solidariske med den kamp, hotel- og restaurationspersonalets Samvirke fører. Vi glæder også over den solidaritet der er kommet til udtryk fra en række andre faglige organisationer. Vi er sikre på, at offentligheden ikke lader sig narre af arbejdsgivernes og deres venners provokationer på Storebæltsoverfarten. Det er udelukkende arbejdsgiverne der gennem deres lock-out har ansvaret for de vanskeligheder der er opstået. - Det er i øvrigt en skandale, at virksomheder under det offentlige er medlemmer af arbejdsgiverforeningen. Den rimelige udvej er nu, at staten selv overtager al restaurationsvirksomhed i forbindelse med DSB.

Hvordan skal de kræfter, der vender sig imod den autoritære udvikling og mod nedskæringerne, nu spille deres kort? Hvordan skal vi bidrage til at forene alle de - i virkeligheden stærke - kræfter i folket, som vender sig mod denne udvikling? For os er der ingen tvivl om, at venstrekræfterne - venstrefløjen - spiller en afgørende rolle i arbejdet for at forene kræfterne.

Men desværre er der visse vanskeligheder ved bare at forene venstrefløjens kræfter. Vi har oplevet, hvordan eet parti konsekvent vil gå enegang, og vi har oplevet, hvordan et andet parti sætter parolekrav og komma-præcision over hensynet til det, som er nødvendigt: aktionsenheden. 

Derfor marcherer vi delt denne 1. maj 1978 i København, Det er tragisk. Selvfølgelig ser partierne på venstrefløjen? forskelligt på en række problemer; det er ikke tilfældigt, at der er tre partier. Men i deres kritik af det kapitalistiske samfund og af Socialdemokratiets eftergivenhed overfor presset fra reaktionen, er de stort set enige.

I deres påvisning af at dette samfundssystem er sygt og at sygdommen rummer farlige konsekvenser, er de enige. I deres krav om et andet, et socialistisk alternativ til det syge kapitalistiske samfund, er de enige, selvom deres socialistiske modeller ikke er helt de samme. Skulle de så ikke i fællesskab kunne demonstrere mod kapitalmagten, for socialisme?Jo, selvfølgelig. Jeg ved, at netop det er vore kammerater i RSF enige med os i, selvom der i øvrigt er mange forskelle mellem deres vurderinger og vore. Men både vore RSF-kammerater, kammeraterne i vores ungdomsorganisation SFU og vi SF’ere er enige om at på denne dag, den 1. maj, bør arbejderklassen og dens allierede demonstrere deres styrke, deres samlede vilje til at bekæmpe kapitalmagten og til at kæmpe for socialismen - og lade vore interne stridsspørgsmål glide i baggrunden. Gid denne holdning må brede sig til hele venstrefløjen den 1. maj 1979!

Venstrefløjen må på samme tid kunne arbejde sammen i en praktisk aktionsenhed - og diskutere de store ideologiske og strategiske problemer, vi ikke er enige om. Og selvom samarbejdet altså har det lidt svært netop denne 1. maj 78 ser det heldigvis bedre ud andre steder i landet i dag og iaften, og heldigvis lykkes samarbejdet også bedre i hverdagen end det åbenbart gør på denne festdag.Lad mig bare nævne et enkelt eksempel: vort samarbejde om valg til radiorådet - der oven i købet blev udstrakt til de radikale - og vort samarbejde i selve radiorådet, hvor venstrefløjen nu er godt rustet til at tage kampen op mod højreoffensiven.Når vi opfordrer venstrefløjen til at lægge kræfterne sammen, er det selvfølgelig ikke, for at den skal være sig selv nok, men for at den kan udøve en sådan tiltrækningskraft og styrke, at den for alvor kan påvirke den politiske udvikling, udløse de bundne positive kræfter, der findes i et hidtil uset omfang, og ændre den samlede arbejderbevægelses kurs - bort fra kapitulations-, klassesamarbejde- og tilpasningspolitik over i en realistisk offensiv mod et sygt økonomisk system, der bygger på profittilegnelse. Vi ved godt, at socialismens indførelse ikke er dagens aktuelle opgave. Men vi vil, at der skabes forudsætninger for en anden udvikling, hvis logiske konsekvens er overgangen til socialismen.

Desværre må vi konstatere, at den del af arbejderbevægelsen, der er socialdemokratisk, fortsat fører den stik modsatte politik. Regeringens politik - sammen med et folketingsflertal der rækker langt ind i de borgerliges højrefløj - har været et forsøg på at løse problemerne ved hjælp af indkomstpolitik, og dette forsøg er helt klart slået fejl. Arbejdsløsheden er større end nogensinde, underskuddet på betalingsbalancen er ikke nedbragt væsentligt, og selv efter regeringskontorernes egne forudsigelser ser fremtiden dyster ud.

Der er brug for en helt anden politik. En politik der for alvor reducerer arbejdsløshed og bekæmper inflation. Derfor må man kræve en socialt mere rimelig fordeling af arbejdsmængden gennem efterløn, udvidet ferie, udvidet barselsorlov og forbud mod overarbejde. Derudover er det nødvendigt med en direkte indsats for igangsættelse af arbejde på grundlag af en energiplan uden atomkraft, forbedring af den offentlige sektors tjenesteydelser og en langt større indsats inden boligbyggeriet. Det kan lade sig gøre, hvis der er politisk vilje til det. 

Men denne vilje kvæles af regeringens samarbejde med borgerlige partier på højrefløjen - partier, som ikke er alvorligt interesseret i at bekæmpe arbejdsløsheden, og som har det overordnede mål at beskære lønmodtagernes realløn, for at profitterne kan vokse.

Den dag, statsministeren holder op med at lade sig hypnotisere af højrefløjen i dansk politik, den dag han holder op med at flirte med den, - det bliver en dejlig dag! Så vil han opdage, at der eksisterer en række andre muligheder - og bedre muligheder. Og befolkningen vil se, at en række af krisens virkninger faktisk kan overvindes - gennem en politik der klart er baseret på arbejder- og lønmodtagerklassens interesser, og ikke på kapitalens. 

Men den - dejlige - dag kommer ikke af sig selv, Den kommer kun, hvis vi i vort parti og alle vore kammerater i de øvrige partier og grupper på venstrefløjen forener kræfterne om aktionsenhed og derudover får draget titusinder af venstreorienterede socialdemokrater med ind i dette arbejde i de faglige organisationer, beboerorganisationerne og de andre basis- organisationer.- Og dermed indleder en ny etape i kampen: den etape, hvor vi for alvor kan slås for, at hele arbejderbevægelsen tager føringen i dette land, demonstrerer at den har vilje og evne til at bekæmpe krisens alvorligste virkninger og dermed skaber en sådan tillid om sig, at vejen åbnes bort fra det syge kapitalistiske samfund, i retning af det socialistiske. Det betyder også et opgør med militariseringen, med det økonomiske og menneskelige spild som oprustning og NATO-politik er. Det betyder et opgør med den underordning og selvopgivelse, som medlemsskabet af storkapitalens egen klub, EF, udgør. Det betyder at vort samfund slår ind på en anden vej end den nuværende, på en socialistisk vej. Alternativet er et stadigt mere autoritært samfund, et samfund hvor de erobringer arbejderbevægelsen har gjort, en efter en går tabt.

Men socialismens styrke er stor. De sidste års mange bevægelser i folket vidner herom. Disse bevægelser kan samles, og denne styrke kan udmøntes, gennem de skridt, der med et enkelt ord er beskrevet i dette mødes parole: AKTIONSEMED." 14222
"116" "https://www.dansketaler.dk/tale/hans-jensens-1-maj-tale-2004" "1. maj-møder og demonstrationer holdes i år under parolen - flere job, større tryghed og bedre frihed. 
Det er budskaber, der signaler, at mange mennesker oplever en virkelighed med arbejdsløshed, trusler om fyringer og indskrænket frihed i hverdagen. Men det er også budskaber, der markerer vores tro og forhåbning til fremtiden. Visioner om en bedre fremtid for dem, der har det svært ,og som har brug for den styrke og solidaritet, som præger vores samfundssyn. 
Vores opgave er at genskabe folkets tro på de værdier, som har båret det danske samfund til en position blandt de fremmeste i verden.
I den almindelige samfundsdebat og politiske opinion i Danmark bliver man alt for ofte præsenteret for den opfattelse, at det er begrænsninger for de rigeste og mest velstillede, der udgør den største barriere for fremskridt i Danmark. De veluddannede, de rige – alle dem, der sidder på den grønne gren sættes i fokus. 
Regeringen og dens flertal med Dansk Folkeparti vægter i uhyggelig grad problemer og interesser for dem, der sidder højest på samfundsstigen. 
Det er langt sværere at få dem til at gøre noget ved arbejdsløsheden, ved de sociale problemer, ved manglende praktikpladser osv. 
De borgerlige giver det udseende af noget andet - af en blød midterlinie og forsvar for de danske velfærdsydelser. Men realiteten er, at de systematisk driver et korstog mod grundpillerne i det danske velfærdssamfund. 
Det må ikke lykkes for dem. 
Vores opgave er at flytte fokus tilbage på almindelige danskers hverdagsproblemer og behovet for forandringer og handling på den baggrund. Her skal vi finde troværdigheden og tilliden til, at der kan føres en anden og en bedre politik i Danmark. 
Det er heldigvis ved at gå op for mange, at det var en fejl kurs der blev sat, da Anders Fogh satte sig for bordenden i regeringen.
Beskæftigelsen er faldet. Ledigheden er steget siden de borgerlige tog over. Selv om de seneste tal viser tegn på forbedring, så er der i dag 40.000 flere i arbejdsløshedskøen. 
Virkeligheden på tusindvis af danske arbejdspladser handler om usikkerhed og utryghed i forhold til beskæftigelsesmulighederne. Økonomien stagnerer og væksten kommer kun langsomt op i gear. 
Regeringen har været passiv tilskuere. I stedet for at gribe ind og forebygge en stigende arbejdsløshed, har de i lang tid forværret tilstanden med en ekstrem defensiv økonomisk politik. 
Og da de endelig greb ind, så var det med forkerte midler. 
Der føres ikke i dagens Danmark en økonomisk politik, som satser på at skabe langsigtede løsninger og bæredygtige nye arbejdspladser. Det er en kortsigtet 
politik, som vi ved i sidste ende forværrer problemerne. 
Men det er desværre et alt for godt udtryk for regeringens meningsmålingspolitik. Når man er presset til det, prøver man at handle med midler, som umiddelbart kan virke populære. 
Skattelettelser glæder sikkert mange. 
Men det hjælper ikke, hvis der om kort tid skal strammes op igen med det resultat, at vi skærer endnu mere ned på forbruget, så mange kastes ud i arbejdsløshed. 
Og så er det forkert at skære ned på den offentlige service med det resultat, at flere bliver arbejdsløse. 
Regeringen har simpelthen ikke nogen heldig hånd i den økonomiske politik. Og forklaringen er ganske enkel. Det er ikke let for folk, hvis hjerte banker for den økonomiske liberalismes ideer at føre en progressiv og aktiv økonomisk politik, hvor man målrettet bruger den offentlige sektor som rambuk for en bedre beskæftigelse. 
Det kan Thor Pedersen simpelthen ikke finde ud af. Den medicin, der batter noget, er investeringer i uddannelse og ny teknologi. Vi skal kombinere det med målrettede offentlige investeringer, i bedre boliger, skoler osv. Vi vil fastholde og forbedre den offentlige service. 
Lad os da bruge folk til noget positivt og samfundsgavnligt frem for at sende dem ud i ledighed. 
Den økonomiske vækst i det danske samfund har været faldende under det borgerlige styre. Og de har konsekvent forsøgt at underminere grundlaget for en sund offentlig økonomi og grundlaget for et stærkt velfærdssamfund. 
Vi skal genskabe en positiv vækst i det danske samfund. Vi skal skabe nye bæredygtige jobmuligheder, så de mange ledige hænder kan komme i arbejde igen. Vi skal etablere så mange arbejdspladser, at dansk økonomi kan gå fremtiden i møde, herunder de problemer, vi får, når vi som befolkning bliver ældre og dermed færre på arbejdsmarkedet.
I det perspektiv er den nu afsluttede overenskomstrunde på det private arbejdsmarked et stærkt bidrag. 
Alle kan naturligvis altid ønske sig mere. Men vi ligger stadig i front sammenlignet med andre lande, når det handler om at skabe resultater i form af bedre realløn og bedre sociale forhold. 
Fagbevægelsen har ydet endnu en forbedring af pensionerne - både arbejdsmarkedspensionerne og ATP fik ekstra bidrag. Vi nærmer os en situation, hvor der sikres større lighed i pensionsvilkårene for danske lønmodtagere. 
Med barselsfonden fik vi et af de største fremskridt for ligestillingen i de sidste mange år. Vi har simpelthen sat en stopper for en stor del af diskriminationen af kvinder på det danske arbejdsmarked. 
Det er vi meget glade for. 
Overenskomsterne giver nye rettigheder til uddannelse. Det gælder ikke mindst for de mange, som er i fare for at miste sit job. Det kan kun medvirke til at ruste dem bedre til fremtiden.
Det er og bliver uddannelse, vi skal leve af, hvis Danmark for alvor skal ruste sig til den globale konkurrence. 
Der er heldigvis fantastisk mange gode eksempler på, at virksomheder, der investerer i deres medarbejderes uddannelse, kan klare sig i konkurrencen. Mange er ydermere i stand til at skabe sig nye markeder og øge beskæftigelsen. 
Der er grund til at tage ved lære af de gode eksempler. Og vi satser nu via aftaler på at sikre medlemmerne nye muligheder for at dygtiggøre sig og skabe gode arbejdspladser. 
Det er det største velfærdsbidrag, som arbejdsmarkedet kan yde til fremtiden. Desværre ryster regeringen på hånden i forhold til uddannelsesområdet. De har simpelthen ikke nogen visioner på dette område ,og de satser ikke. 
Hvor er modet til at skabe de nye arbejdspladser? Hvor er deres bidrag til, at virksomhederne kan blive endnu bedre og endnu dygtigere i den internationale konkurrence?
1. maj i år markerer startskuddet på en kæmpeudvidelse af det europæiske arbejdsmarked. 
Jeg er helt sikker på, at det vil skabe vækst og fremskridt for millioner af arbejdere. Jeg tror også på, at danske arbejdere vil få fordele af udvidelsen. Men det kræver en ny holdning i EU. 
Arbejderne skal ikke konkurrere med hinanden om dårlige arbejdsvilkår. Tværtimod så gælder det om at bringe vilkårene for arbejderne i de nye lande op, så fremskridtet bliver skabt. 
EU er alt for fokuseret på virksomhedernes konkurrenceproblemer. Der bliver ikke skabt tilstrækkeligt gode minimumsrettigheder for arbejderne. 
Netop derfor skal vi øve indflydelse og skabe en ny holdning til arbejdsmarkedspolitikken. Det er jo tydeligt for enhver, at de borgerlige ikke taler arbejdernes sag i Europa. 
En del af kampen for lønmodtagernes sag er nu ført over til den europæiske bane. Det skal dansk fagbevægelse ruste sig til og gøre det i samarbejde med europæiske kollegaer. 
Der er et helt vitalt grundprincip i Danmark, at vi laver kollektive aftaler for at sikre mindstelønninger og ansættelsesrettigheder i form af pension, ferie, uddannelse osv. 
Det samme princip vil vi overføre til Europa. 
Og så vil vi kæmpe for, at arbejde i Danmark skal udføres efter de danske standarder. Bryder vi først med solidariteten på det princip, kommer vi for alvor ud på en glidebane. 
Vi vil bekæmpe ethvert tiltag til at underminere danske overenskomster i konkurrencens hellige navn. 
Hvis udenlandske virksomheder vil arbejde i Danmark, så må de følge de danske regler. Og vi vil bruge alle tænkelige midler til at sikre dette. 
Derfor var vi også positive over for den politiske aftale, der gælder de arbejdere, der kommer hertil for at søge arbejde fra de nye medlemslande. De skal være hjertens velkomne. Men de skal arbejde på danske overenskomster. For deres egen skyld, og fordi vi vil bekæmpe misbruget.
Globaliseringen giver os mange muligheder. Men det er også en kæmpe udfordring. 
Der er mange arbejdere, der frygter den globale udvikling. 
De er selvfølgelig mere optaget af muligheden for at bevare deres eget job end det store forkromede foredrag om de positive gevinster for dansk økonomi. 
Vi skal tage deres frygt og bekymring alvorligt, og vi skal på alle leder og kanter arbejde for, at der også er job i morgen til danske lønmodtagere. Her skal vi både op på den store klinge og ned i det lille gear - både handle globalt, nationalt og på den enkelte arbejdsplads. 
Vi skal øge trygheden og være bedre til at sikre en retfærdig omstilling. Vi kender redskaberne. 
Den globale handel skal være fri og fair. Internationale konventioner og direktiver skal overholdes, og vi skal støtte udviklingslande og deres fagforeninger i at gøre vilkårene for deres lønmodtagere bedre. 
I Danmark handler det først og fremmest om forskning, uddannelse, innovation og udvikling. Her er vi ikke godt nok med endnu, og regeringen har bestemt ikke gjort det nemmere. 
Men der, hvor det for alvor halter, er ude på den enkelte arbejdsplads ude på den enkelte virksomhed. 
Hvis vi skal skabe større tryghed for dem, der rammes direkte af globalisering, så er det afgørende,at de ansatte får indflydelse. 
De må ikke og skal ikke havne i en situation, hvor de står tilbage fyret og med en oplevelse af magtesløshed over for ledelsens handlinger. 
De ansatte skal derfor have rettigheder, der kan sikre dem indflydelse og muligheder for handling, når deres job er på vej til udlandet. 
Jeg forestiller mig, at de ansatte skal have ret til at blive taget med på råd og ret til at komme med et udspil til, hvordan arbejdet kan gøres anderledes, så det eventuelt kan blive i Danmark. 
Den model kender vi fra en række kommuner, der giver deres ansatte ret til at komme med et kontrolbud, når deres arbejde udliciteres. Og mange gange viser det sig faktisk, at kommunerne bliver endnu bedre og billigere end de private, når de ændrer i måden at gøre arbejdet på og måske 
investerer i ny teknologi. 
Jeg er ikke i tvivl om, at det også kan gentages i det private erhvervsliv. Og jeg er sikker på, at vi kan undgå udflytning af en række danske arbejdspladser. I en undersøgelse, som LO gennemførte sidste år, viste, at næsten halvdelen af fagforeningsmedlemmerne ikke havde oplevet udvikling i deres job i og ikke havde fået efteruddannelse. 
Det skal være fagbevægelsens opgave, at støtte de ansatte i en omstilling. Vi skal bidrage til, at medarbejderne kan byde ind på deres arbejde på en ny måde. 
Det forslag, vil jeg nu tage op i LO og rejse det over for arbejdsgiverne. LO og DA har i forbindelse med mæglingsforslaget ved overenskomstforhandlingerne besluttet at sætte gang i et samarbejde om globalisering , dansk erhvervsliv og arbejdspladser.
Regeringens manglende engagement i det danske arbejdsmarked og dansk beskæftigelse blev desværre bekræftet med den strukturreform, som blev præsenteret i den forløbne uge. 
Det er simpelthen for tåbeligt at ødelægge grundlaget for en stærk og sammenhængende arbejdsmarkedspolitik i Danmark. Og når vi ved, at det har været det stærkeste aktiv i den økonomiske fremdrift, vi oplevede i 90’erne, så virker det hovedrystende, at det nu skal splittes op i atomer og gøres til gidsel i regeringens reformiver på strukturområdet. 
Det turde være indlysende for enhver, at arbejdsmarkedet ikke kan opsplittes i 100 geografiske enheder uden, at det vil svække vores muligheder på et europæisk arbejdsmarked.
Jeg har sympati med mange borgmestre rundt om i landet. Men jeg tror simpelthen ikke på, at de kan skabe en sammenhængende prioritering af beskæftigelsen og de lediges rettigheder. 
Og når regeringen så ydermere sætter et økonomisk system bag kommunernes ansvar, der betyder, at kommuner med mange langtidsledige bliver stillet ringere end de rige kommuner med mange i beskæftigelse, så er der særlig grund til bekymring. Det er komplet urimeligt, at kommunerne bliver tvunget til at spare på børn og ældre, fordi kommunen rammes af stigende ledighed. Det vil kun gøre krisen større. 
Det er klart, at vi skal skabe en bedre løsning for de mange kontanthjælpsmodtagere, som har brug for at komme i gang på arbejdsmarkedet. Men det får man da ikke af at skære livslinien til arbejdsmarkedet over og i øvrigt gøre det ringere for alle de forsikrede ledige. Lad mig gøre det helt klart. De fordele, der kan komme med en strukturreform kan blive totalt udraderet af de negative konsekvenser, som en opsplitning af arbejdsmarkedet vil medføre. 
Stop det, før det er for sent og dansk arbejdsmarkedspolitik sendt i ruin. 
Der er naturligvis ting, der kan forandres i den nuværende model. Vi kan sagtes nå endnu bedre resultater fremover, hvis vi lægger kræfterne sammen. Det handler simpelthen om to væsentlige ting. 
Vi skal formidle job, så de ledige hurtigst muligt bringes i kontakt med ledige job. Og så skal vi kvalificere de ledige til fremtidens krav på arbejdsmarkedet. Jeg opfordrer regeringen til at medvirke til en bred aftale om strukturreformen. På samme måde opfordrer jeg socialdemokraterne til at deltage. Det skyldes først og fremmest ønsket om, at vi får en langtidsholdbar strukturreform. Det skal holde i årtier. 
Jeg er også sikker på, at en bred aftale i sig selv vil skabe et mere stabilt grundlag for investering i nye arbejdspladser. Virksomhederne har brug for en effektiv offentlig administration. 
Lønmodtagerne har brug for en solid offentlig service i form af skoler, sociale tilbud og infrastruktur.
Det kan altså ikke nytte noget, at lønmodtagerne skal skifte bus, blot fordi de kører fra den ene kommune til den anden. 
Selvfølgelig skal vi forenkle servicen over for borgerne, men vi skal ikke gøre det med hovedet under armen.
Det er vores fælles opgave at ruste danskerne bedst muligt til den nye tids krav. Det globale presser sig på. - Herhjemme kravene om forandring og fornyelse. 
Vi kan ikke gemme os for udfordringerne. Vi bliver nød til at tackle dem. Og vores model skal vise sin styrke.
Jeg ønsker alle en god 1. maj." 14232
"117" "https://www.dansketaler.dk/tale/lo-formand-hans-jensens-1-maj-tale-2002" "Det er mindre end et halvt år siden, og vi husker det tydeligt. 
Den nye forvandlede statsminister trådte ind på banen med budskaber om nye velfærdsreformer - en helt ny profil for det borgerlige Danmark. Den fik ikke for lidt. 
I dag står vi tilbage med indtrykket af en regering fyldt med paradokser, en regering uden bud på de store udfordringer. 
Pusten er hurtigt gået af det nye hold. Paraderne er oppe, og der er ikke meget, der tyder på, at man evner at stå kampen til ende. 
Ja, - der er et lidt forpjusket indtryk, vi nu får af regeringen, selvom de nu gør sig ihærdige anstrengelser for forskønnelse.
Historien er kort, men det er de klare indtryk af deres gerninger ikke. 
Husker I, hvordan regeringen bebudede nye stærke indsatser på uddannelsesområdet under valgkampen. Ganske kort tid efter præsenterede de et forslag til finanslov, som nærmest maltrakterede alle uddannelser. 
Dernæst kaldte statsministeren det for en tanketorsk og rettede lidt på situationen uden at løse de økonomiske problemer. 
Senest skal uddannelse og viden være nøglen til fremtidens vækst. Men hvem kan tro på det med den forhistorie. Og de starter med at lægge brugerbetaling på efteruddannelser for almindelige lønmodtagere. 
Det skulle se pænt ud, men det er den rene massakre, der er begået på dansk miljøpolitik. Vi skal ikke længere gå foran som det gode eksempel. Vi skal halte uhjælpeligt bagefter og håbe, at de andre fejer op efter os. Pinligt. 
Det er ganske enkelt ikke et moderne samfund værdigt.
Vil vi - eller vil vi ikke være almindelige menneskerettigheder bekendt. 
Ja, den ene dag mener V og K ét, den anden dag noget andet. Men det er ikke et emne, der egner sig til den form for slingrekurs. 
Så lader vi de fattige i U-landene betale for ekstra bevillinger til danske sygehuse. Pludselig er vi uden bevillinger til at hjælpe med at bygge de nye østlande op. Så lyder tonen, at vi skal være i front i den nye globale verden. 
Respekten om de danske holdninger i det internationale samarbejde er næppe høje. 
Så fortsætter vi med at bygge mure for at undgå flygtninge, så vi kan overlade det til de andre lande at påtage sig ansvaret.
De siger ét- men gør noget helt andet, når det handler om arbejdsmarkedet. Her er sandheden, at de har indledt et superangreb på lønmodtagerrettigheder. 
De kan ikke undskylde sig med, at de ikke rigtigt ved, hvad det betyder, når de forbyder al beskyttelse af deltidsansatte og giver arbejdsgiveren eneret til at herske over arbejdstiden. 
Historien om det lovforslag udvikler sig efterhånden til det helt groteske. 
Først er det en ret, der ydes til de ansatte. Så er det en ligestilling mellem arbejder og arbejdsgiver. Nu hedder det, at det jo kun har virkning på et lillebitte område. 
Nej, sandheden er, at de ensidigt har brudt ind til fordel for den ene part og indledt et generalangreb på overenskomsternes arbejdstidsbestemmelser. 
Eksempel på eksempel på forslagets konsekvenser er dukket op i forbindelse med lovforslagets behandling. Det har regeringen kun skuldertræk til overs for. 
Det gjorde ikke noget - hvis de blandede lidt klogskab ind i deres højt besungne handlekraft. 
Det store problem er i virkeligheden, at vi vælgere aldrig fik fortalt, hvad den nye regering ville. Det gik kun ud på ikke at fortælle noget under valgkampen. 
Så kan man selvfølgelig ikke måles på indsatsen. 
Faren er, at de kommer til at styre det danske velfærdssamfund efter tilfældighedernes princip. 
Så strør de lidt sukker med den ene hånd, hvorefter de lader lussingen smælde med den anden. Ingen aner, hvor det næste ideologiske felttog skal starte. 
Frihedens århundrede hedder det nye slagord. Men det er mest frihed for den bedst stillede del af befolkningen. Intet initiativ er endnu blevet de dårligst stillede til gode. Det er en rendyrket udgave af klassisk borgerlig politik, hvor det gælder om at fastholde og hævde de bedst stilledes privilegier. 
Kan I huske de store ord om behandlingsgarantier uden penge mellem patienter og behandling. Nu gør regeringen et stort nummer ud af, at vi skal skattebegunstige sygeforsikringsordninger. 
Men hvorfor tegne forsikringer, når vi får garanti for behandling. 
Jo for der er noget om, at de borgerlige vil støtte privatisering af det danske sundhedsvæsen. Det skal se pænt ud, men det er helt gennemskueligt. 
Men hvem har egentlig rigtig tiltro til, at én mand, der for blot få år siden kaldte danskerne for velfærdsnarkomaner, vil være de svages beskytter. 
Eller er der nogen som for alvor vil lade sig overbevise om, at Thor Pedersen vil indtage rollen som vor tids Robin Hood. Nej vel! 
Eller vil beskæftigelsesministeren i den moderne tid være talsmand for, at gode lønmodtagervilkår skaber de bedste arbejdsresultater. I så fald omfatter det ikke et godt arbejdsmiljø. 
Nej vi savner ikke bare balance i den nye regerings politik. Vi savner også helhed. 
Det eneste vi bliver mødt med er politisk selvtilstrækkelighed og ophøjet arrogance. Det giver næppe politisk og økonomisk stabilitet. 
Igennem de mange år med en socialdemokratisk ledet regering var jeg hele tiden talsmand for bredde i de store politiske løsninger. 
Det vil øge troværdigheden og styrken bag den økonomiske politik. Det er i virkeligheden den bedste garanti for investeringer i nye arbejdspladser og nye vækstmuligheder. 
Den nye regering synes nærmest stolte over, at den har ført sig ud i et totalt afhængighedsforhold til Dansk Folkeparti og dermed skabt en hidtil uhørt blokpolitik. 
Lad det være sagt, så det ikke kan misforstås. Det øger ikke regeringens midtsøgende og samlende kraft. Det vil svække tiltroen til den politiske bæredygtighed. . 
Det er sagt, at den nye højrepolitik giver fagbevægelsens nye kræfter - med en fælles ydre fjende. 
Men det er i virkeligheden opbakning til den gode gamle fælles solidaritetsfølelse. 
Når det kommer til stykket, så er der ikke støtte til at splitte dette land over i to politiske halvdele. Der er tværtimod støtte til grundpillerne i det danske velfærdssamfund og til et stærkt og samarbejdende folkestyre.
Men vi skal til gengæld ikke glemme, at den nye regerings indmarch også var en begmand til den danske arbejderbevægelse. Alle de gode resultater til trods, så havde tilliden lidt et knæk. 
Både vi i fagbevægelsen og i Socialdemokratiet må ransage os selv, og finde svarene på det store nederlag. For det var et stort nederlag. 
Jeg mener ikke, vi skal lukke øjnene og håbe, at det går over. Vi må, og skal finde nye svar på løsninger, der kan finde sin rod i den store bredde lønmodtagerskare. Kun dér kan vi finde styrken til igen at være et lederskab i det danske samfunds udvikling. 
Vi kommer ikke langt med at hævde, at det var befolkningen, der tog fejl. De valgte os fra, fordi de havde svært ved at finde glæde og engagement i det, som foregik. Resultaterne var gode nok, men glæden ved dem var til at overskue. 
Det er vores visioner, der skal være ledetråden - vi kan ikke klare opgaven, ved at administrere et samfund. 
Vi må, og skal stoppe den sygdom, som florerer over hele Europa, omkring de nye indvandrere. Og vi skal levere troværdige løsninger her i landet. 
Nu må det være slut med at acceptere halve løsninger, fordi vi ikke tør tage fat om nældens rod - en effektiv og konsekvent integrationspolitik.
Jeg håber, at vi kan etablere grundlaget for en integrationsløsning i et samarbejde mellem et bredt politisk samarbejde og arbejdsmarkedets parter. Samarbejdet skal både målrette sig mod at åbne det danske arbejdsmarked for de nye grupper. 
Det har vi hårdt brug for. Men vi skal selvfølgelig også løse de sociale problemer, som fører mange indvandrere ud i vold og kriminalitet. 
Alle parter skal vise vilje og mod til handling. Alle skal med og alle skal forpligtes. 
Vi kan give folk en god introduktion på danske arbejdspladser uden, at give dem slave vilkår. 
Vi må, og skal sikre tryghed og kvalitet om vores børns uddannelse - uanset om de ender som smede eller IT-ingeniører. 
Både den gamle og den nye regering har været alt for fedtede, når det handler om kvaliteten i vores skoler. Det kan ikke nytte, at vi ligger på en lunken plads i den internationale konkurrence. Vi skal helt i top. 
Uanset rekorderne i arbejdsløshedsstatistikkerne, så frister alt for mange en tilværelse som ikke aktiv, selv om de kan bestride et job. Den nye dagsorden handler ikke om ret og pligt, men om muligheder. 
Vi skal ikke aktivere, men skabe gode job. 
Den nye arbejdsmarkedspolitik handler også om stærke arbejdspladser, der hele tiden kan matche forandringen fra den nye globale tid. Efteruddannelse og et godt arbejdsmiljø er nøglerne til fremtidens vækst. 
Tusindvis af arbejdsgivere har forladt den holdning, at det alene handler om at skabe effektiv produktion. I fremtiden handler det om at slippe lønmodtagerne frit, så de kan skabe selv. 
Vi skal gøre arbejdsmarkedet attraktivt både for nye grupper og for ældre, så de måske kan blive lidt længere. 
Det er ikke efterlønsordningen, der er roden til at folk går af for tidligt. Det er arbejdsmarkedet, der ikke rummer plads. I sidste ende er det forkert personalepolitik. 
Og vi kan sagtens forbedre efterlønsordningen for de grupper, der har klaret deres gennem 35 til 40 år på arbejdsmarkedet. 
Og så kan vi passende skabe bedre arbejdspladser for de mange, som skal hjælpe vores svage ældre. Medarbejderne i den offentlige sektor har brug for ordentlige vilkår, hvis de skal glæde andre. 
Både fagbevægelsen og Socialdemokratiet må nu gå til biddet, når det handler om Danmarks rolle i Europa. Jeg er ikke i tvivl om, at vi er nød til at byde på den europæiske dagsorden. Vi sover i timen, mens de andre lande tør tage fat på de totale forandringer i den internationale verden. 
Vi kan ikke nøjes med lunkne svar, fordi vi er bange for de nationalistiske vinde, der blæser hen over Europa. 
Der er sat en ny international dagsorden. Økonomi og viden er ikke begrænset af grænser. Vi har politisk ansvar for en stor verden. 
Vi vil ikke længere acceptere overgreb på uskyldige uanset, om det handler om Israel eller palæstinensere. Vi skal være med, når freden skal realiseres. Nu har vi længe nok set krigen hærge i mellemøsten. 
Det internationale samfund må nu gribe ind og forpligte parterne til løsning. Det kan blive nødvendigt med magt – økonomisk eller militært. Men så må vi bruge de magtmidler. 
Kampen for fred i Mellemøsten er også en kamp for fred i verden. 
Vi vil ikke acceptere, at millioner af mennesker sulter. Vi er med, når hjælpen skal nå frem, og når udvikling skal skabes. 
De nye generationer er opdraget med en helt ny international bevidsthed. 
De vil lave verden om til en bedre verden. 
De er individuelle, men de er sammen om en helt ny bevidsthed. 
De har set vor tids sårbarhed, hvor verden hurtigt kan forandres til det værre. 
Udviklingen har vist os, at vi ikke kommer nogen vegne ved at lade andre sætte den ny tids dagsorden. Det er op til os selv at genvinde tilliden. 
God 1. maj" 10941
"118" "https://www.dansketaler.dk/tale/lo-formand-hans-jensens-1-maj-tale-2005" "Rigtig velkommen til Arla-dag.
Ja, mange af jer - som mig selv - troede måske, at det var arbejdernes internationale kamp- og festdag. Men mejeri-giganten Arla siger altså noget andet. De har i snart en måned reklameret i dyre TV-reklamer og på mælkekartonerne med, at i år er første maj altså Arla-dag.
Jeg ved ikke, hvordan I har det, men nu synes jeg, det er gået for vidt: 
- Én ting er at Venstre påstår at det er dem, der har opfundet velfærdssamfundet 
- Én ting er at Venstre påstår, at de er Danmarks arbejderparti. 
Men når bønderne nu også vil hugge første maj fra os, så stopper festen altså! 
- - - 
For Anders Fogh fortsætter festen desværre. Det har været en lang og kold vinter for os, der ønsker en ny ledelse af Danmark. 
Vi holder desværre igen vores 1. maj møde i skyggen af et valgnederlag for de kræfter, der ønskede en anden regering. Vi må igen konstatere, at vælgerne gav en lussing til Socialdemokraterne. Vi må erkende at det højreskred, der blev skabt ved valget i 2001, blev fastholdt i februar. 
Vi må erkende, at det igen lykkedes Anders Fogh Rasmussen at overbevise vælgerne om, at han var den bedste til at forsvare velfærdssamfundet. 
Måske er det mere præcist at sige det på den her måde: Det lykkedes ikke Socialdemokraterne og Fagbevægelsen at overbevise vælgerne om, at vi havde et klart alternativ. Alt for meget blev mudret til i tal-krige og 7-punkts-programmer. 
Det nytter ikke noget, at vi peger fingre af hinanden. Det bringer os kun længere væk fra regeringsmagten. Den eneste vej frem er, at vi prøver at forny og forbedre vores politiske projekt, så hver enkelt dansker kan se en bedre fremtid for dem selv og deres familie. Hvor hver enkelt dansker igen kan se styrken i fællesskabet. Hvor hver enkelt dansker igen tør have tillid til, at der er et reelt alternativ til skattestop, ældrechecks og frit-valgs-fup. 
Kære venner, det har været en lang og kold vinter. Men nu kan man mærke, at det igen er blevet forår i dansk politik. Det er blevet forår for os, der ønsker en anden ledelse af vores land. Det går mod lysere dage. 
Man kan fornemme initiativkraften og den politiske vilje i luften. De politiske diskussioner, der længe har været i hi, pibler frem fra alle huller, og de politiske forslag springer ud overalt. Alting får igen farve og livskraft. Meningsmålingernes barometer er stigende. Vi har fået et spirende håb om forandring og fornyelse. 
Jeg glæder mig over, at Danmark har taget lige så positivt mod Socialdemokraternes nye formand, Helle Thorning-Schmidt, som vi har i fagbevægelsen. 
Jeg ser store muligheder for, at vi kan skabe den ny begyndelse for vores samarbejde, som Helle har omtalt. Og jeg er sikker på én ting.
Hvis vi kan skabe en ny begyndelse med hinanden, er vejen til, at vi kan skabe en ny begyndelse for Danmark, blevet betydeligt kortere. Så er vejen til at skabe håb for de mange mennesker, der lades i stikken af den borgerlige regering, blevet betydeligt kortere. Så er vejen til en Socialdemokratisk regering med Helle Thorning-Schmidt som statsminister blevet meget, meget kortere. 
*** 
Det er blevet farligt at være hellig ko i dansk politik. Der har så sandelig været travlt i den socialdemokratiske slagtehal i de sidste par uger. 
Børnepenge, pensionsalder og efterløn er blot nogle af de mange velfærdsområder, som er blevet sat til debat. 
Jeg vil gerne understrege, at vi i LO er åbne over for enhver diskussion om velfærdssamfundets fremtid. 
Det er en uomtvistelig kendsgerning, at vores velfærdssamfund står over for en række udfordringer i de kommende år. Der bliver flere ældre. Der bliver højere krav til standarden i den offentlige service. Og samtidig bliver der færre aktive på arbejdsmarkedet, der skal lægge de nødvendige skattekroner for at få det hele til at løbe rundt. 
Derfor vil vi gøre os selv - og ikke mindst vores børn og børnebørn - en bjørnetjeneste ved at udskyde debatten eller sætte kikkerten for det blinde øje. 
Men den debat handler ikke om nedskæringer og borgerlige angreb på almindelige menneskers levevilkår. Den handler om at skabe én bæredygtig samfundsudvikling.
Vi i arbejderbevægelsen ved alt for godt, at en dårlig økonomisk udvikling koster - især for de svageste grupper. Derfor er vi med på at planlægge og forberede en sammenhængende indsats, der skaber rum for velfærdssamfundet. 
Efterlønnen er et kært barn for fagbevægelsen. Den blev indført for at skabe ret til at trække sig tilbage for almindelige lønmodtagere og skabe muligheder for de unge. Den har været til stor glæde for mange mennesker. 
Det barn skal ikke smides ud med badevandet. 
Derfor stiller vi i fagbevægelsen nogle grundlæggende mål op for de reformer, som vi nu skal i gang med at diskutere. 
Målet er, at flere skal blive på arbejdsmarkedet. Derfor skal der skabes job til de ældre og helst job, som ældre er glade for at udfylde. 
Der skal også i fremtiden være ret til en tidlig tilbagetrækning før pensionsalderen, især hvis man har været lang tid på arbejdsmarkedet. Det må gerne kombineres med muligheder for gradvis tilbagetrækning. Det er jo det, som mange ønsker. 
Der skal være tryghed for opsparing til pension. Den største reform i nyere tid er netop arbejdsmarkedspensionerne, som vil give mulighed for, at mange ældre selv kan planlægge deres tilbagetrækning. Det kræver langsigtede politiske garantier over for fagbevægelsen. 
Løsningen skal være retfærdig. Den skal især tilgodese lavtlønsgrupper og grupper, der er nedslidt før den naturlige pensionering. De skal ikke stå med hatten i hånden den dag, der er brug for hjælp fra fællesskabet.
På den baggrund kan vi indrette et langsigtet pensions- og tilbagetrækningssystem. Så folk kan planlægge det i god tid og uden frygt. 
Jeg er fortsat tilhænger af det hæderkronede princip om rettigheder og pligter. Jeg er sikker på, at mange i fremtiden er parat til at yde en ekstra indsats, hvis de bliver værdsat som en ressource på arbejdsmarkedet. 
Nu skal vi i gang med en debat. Hvis de politiske mål og betingelserne er klare, så er jeg sikker på, at der er folkelig opbakning til forandringer. 
* * * 
Det er helt fint at slagte hellige køer og sætte de farlige temaer til debat. Men når blodrusen lægger sig, har vi i fagbevægelsen også brug for, at Socialdemokraterne forholder sig til nogle helt konkrete politiske opgaver, der ligger lige foran os. 
I LO har vi været glade for at høre, at Helle Thorning-Schmidt ville gå positivt ind og søge nye forhandlinger om kommunalreformen. 
Det er helt uholdbart, at vi på arbejdsmarkedet kan imødese en opsplitning af Danmark i 99 små arbejdsmarkeder. Det er uholdbart, at vi får en struktur, som ikke alle parterne står bag. 
Vi har et af verdens bedste arbejdsmarkedssystemer. Det har givet Danmark en misundelsesværdig position, som et land med et effektivt og dynamisk arbejdsmarked. Hvorfor vil regeringen eksperimentere med det? Det kan i sidste ende kun koste arbejdspladser.
Men som alle ved, skal der to til en tango. Socialdemokraterne har klart markeret, at man vil være med. Men hvad vil regeringen? 
Jeg håber, at de trodser deres spindoktorer og lever op til deres ansvar for at sikre, at den danske arbejdsmarkedsstruktur forsat har bred politisk opbakning. At den også får opbakning fra arbejdsmarkedets parter. Derfor må regeringen komme ned fra sit elfenbenstårn og gå i realitetsforhandlinger med oppositionen igen. 
Vi kan kun få arbejdsmarkedet til at virke efter strukturreformen, hvis der opnås et forlig. 
*** 
Den helt afgørende forudsætning, for at vi også i fremtiden kan finansiere vores velfærdssamfund, er klar. Det er, at vi sikrer en høj beskæftigelse i Danmark. Det går den gale vej. 
Regeringens beskæftigelsespolitik er en dundrende fiasko. Under hele valgkampen blev vi tudet ørerne fulde med, at regeringen ville skaffe 60.000 nye job i de kommende år. Og regeringen mente da selv, at det gik ret godt med det. 
Men realiteterne er nu og engang, at vi har tabt 50.000 gode job, da Anders Fogh Rasmussen kom til. 
*** 
Det er globaliseringen og udflytningen af arbejdspladser, der bliver vores største udfordring i de kommende år.
Det er selvfølgelig først og fremmest fordi, vi skal have gode, danske jobs, hvis vi skal have kassebøgerne til at stemme. Hvis ikke vi får flere ind på arbejdsmarkedet i endnu bedre jobs, løber det simpelthen ikke rundt. 
Men der er også en anden årsag. Udflytningen af arbejdspladser skaber en ny utryghed for den enkelte lønmodtager, som det er vores pligt at forsøge at afhjælpe. 
Da jeg voksede op, var det sådan, at hvis man fik læreplads på en af de store industrivirksomheder i lokalområdet, så var man stort set sikret beskæftigelse hele livet. Den tid er forbi. 
Nu flytter mange af de gamle, hæderkronede, danske industrivirksomheder produktionen mod varmere himmelstrøg i jagten på lavere lønninger og slappere regler. Det har store menneskelige konsekvenser. 
Ikke blot for dem, der mister jobbet. 
Når et slagteri som Danish Crown lukker, går det ikke kun ud over lokalsamfundet i Hjørring. 
Når en virksomhed som Electrolux i Odense, flytter til områder med lavere lønniveau, går det ikke kun ud over de 180 fyrede og deres familier. 
Det går i virkeligheden ud over alle danske lønmodtagere. 
Det går ud over trygheden.
Mange lønmodtagere synker en ekstra gang og tænker, ”Er det min tur næste gang?”. Alle får utrygheden ind på livet. Kampen mod denne nye utryghed bliver én af fagbevægelsens største opgaver i det kommende årti. 
*** 
LO’s ugebrev A4 lavede under valgkampen en stor undersøgelse af holdningen til globaliseringen blandt landets lønmodtagere. 
Den overordnede konklusion er glædelig for alle i det danske samfund. 
Danske lønmodtagere er positive over for globaliseringen. De er fulde af selvtillid. 
Danske lønmodtagere er fuldstændig klar over, at vi skal ”være bedre, når de andre bliver billigere”, for nu at låne en af de fraser, som Anders Fogh gentager til ulidelighed. 
Og måske allermest positivt: Danske lønmodtagere ved udmærket, at de politiske mirakel-løsninger, der tilbydes af Dansk Folkeparti er rent fup. 
Der er stort set ingen, der er hoppet på fantasi-forestillingen, at det hjælper at smække bommen i ved grænsen og lade som om, globaliseringen ikke eksisterer. 
Konklusionen er klar: Danske lønmodtagere er parate til at tage udfordringen op! 
Men er politikerne også klar? 
***
Den nuværende regering har svigtet opgaven med at ruste danske lønmodtagere til globaliseringen. 
Tag en tur til Pandrup og lyt til de fyrede montricer fra Flextronics. Claus Hjort Frederiksen aflagde et pænt besøg og sagde alt det rigtige, da 1.000 mennesker blev fyret gennem sidste år. 
Men der skete ikke noget. 
Tag til Hjørring og lyt til de fyrede slagteriarbejdere på Danish Crown, der under valgkampen pludselig var statsministerens største bekymring. De 450 mennesker står nu uden arbejde og med en luftig kriseplan, der langt fra kan løse problemerne. 
Og var det ikke åbenlyst under valgkampen, så står det i hvert fald lysende klart nu: Regeringen var aldrig bekymret for den enkelte slagteriarbejder. Den var bekymret for sine meningsmålinger. For regeringen og dens spindoktorer var det ikke først og fremmest en menneskelig tragedie. Det var en krise, der skulle håndteres, et uforudset bump i vejen mod valgsejren. 
*** 
Der er desværre ikke meget, der tyder på, at det er lønmodtagernes tryghed, der ligger Anders Fogh Rasmussen mest på sinde, når han taler om globaliseringen. 
Jeg håber, at regeringens nedsættelse af Globaliseringsrådet markerer et kursskifte. I fagbevægelsen vil vi i hvert fald gå positivt ind i arbejdet. Udvalget har en spændende sammensætning og en stærk politisk bevågenhed. Vi har faktisk chancen
for at sætte nogle historiske pejlemærker for samfundsudviklingen, hvis Anders Fogh Rasmussen mener det alvorligt. 
I fagbevægelsen har vi sat os i stolen i statsministerens råd for at sikre to ting. For det første skal vi fjerne arbejdsløsheden og bevare de jobs, vi allerede har, hvis det overhovedet kan lade sig gøre. For det andet skal vi skabe nye jobs gennem investeringer i efteruddannelse til danske lønmodtagere. 
Vi må erkende, at virksomheder flytter ud over de kommende år. Det er en uomgængelig virkelighed. Men vi kan stadig gøre langt mere for at bevare danske arbejdspladser i Danmark. 
Og vi kunne jo begynde med at droppe statsstøtten til udflytningen. 
Gennem den såkaldte industrialiseringsfond for udviklingslande giver den danske regering i virkeligheden statsstøtte til, at danske arbejdspladser flytter ud. 
Det kunne jo lyde meget fint og solidarisk, hvis det førte til, at der blev oprettet masser af arbejdspladser i de fattigste lande i Afrika. Hvis det i virkeligheden var en slags ulandsbistand, der gav mad på bordet i Tanzania og Botswana. 
Men realiteten er, at investeringerne foretages helt andre steder, f.eks. i de mest industrialiserede dele af Kina, hvor de ikke har et klart udviklingsformål. Det handler kun om at slippe for danske mindstelønninger og arbejdsmiljøregler. 
Vi kræver et fuldstændigt stop for regeringens skjulte støtte til, at danske arbejdspladser flyttes ud. Hvis danske virksomheder vil flytte til Asien, må de selv betale rejsen. 
Hvis der skal være offentlig støtte til investeringer i udlandet, skal det være i de fattigste lande og følges af en række klare krav. Om markante forbedringer i arbejdsmiljøet for de ansatte. Om markante forbedringer i faglige rettigheder
*** 
Nogle gange må vi erkende, at arbejdspladserne ikke kan bevares i Danmark. Nogle gange sker udflytningerne. 
Derfor skal vi investere i efteruddannelse til alle danske lønmodtagere, så vi bliver kvalificeret til bedre jobs i stedet for dem, der flytter ud. 
Vores tilbud til politikerne helt enkelt: Hjælp os med at skabe verdens bedste voksen- og efteruddannelsessystem – så giver danske lønmodtagere jer verdens bedste arbejdskraft. 
*** 
Vi mærker håbet om fornyelse spire og gro. Vi mærker forandringens vinde blæse. Der er nye optimistiske tider på vej. 
Vi skal kunne omsætte den energi og optimisme til konkrete politiske resultater til at skabe en ny ledelse for Danmark. Det kræver, at vi bliver den politiske kraft, der løser opgaven med at placere Danmark i Globalisering. At sikre trygheden for hver enkelt lønmodtager samtidig med, at vi tager del i udviklingen. At vi hænger på udviklingen uden, at almindelige lønmodtagere bliver smidt af. 
Det er vores store udfordring i det det kommende årti, hvis fællesskabet endnu engang skal besejre selvtilstrækkeligheden. 
Det er en vældig opgave. Det bliver ikke let, og det kan ikke ordnes over natten.
Men vi har vist det igen og igen op gennem historien. Når vi holder sammen, og når vi løfter i flok, er der ikke de mål, vi ikke kan nå; ikke de resultater, vi ikke kan skabe. 
På vores forårsdag, i vores fællesskab, hvor fornyelsen har bidt sig fast, kan alt lade sig gøre. 
Fortsat god 1. maj. " 14875
"119" "https://www.dansketaler.dk/tale/lo-formand-hans-jensens-1-maj-tale-2001" "Goddag alle sammen. 
Som vanligt tilsmiles 1. maj - møderne af forår og solskin - en fantastisk ramme om dette kæmpearrangement i Fælledparken. 
Er det nu rigtigt, det som man siger i aviser og på TV, at arbejderbevægelsen efterhånden har nået så mange resultater, at vi har overlevet os selv så der ikke er brug for 1. maj som kampdag. 
Nej det er naturligvis ikke rigtigt 
Jo- lønmodtagerne i Danmark har - i en international målestok - gode økonomiske vilkår. 
Det er også rigtigt, at vi særligt i de sidste 8 år har fået nedbragt den uhyggeligt høje arbejdsløshed, og at vores realløn - det der er tilbage at købe for - er steget år for år - ikke mindst blandt LO-medlemmerne. 
Men det er ikke rigtigt, at vi er færdige med vores opgave. 
Der er fortsat mange, der er arbejdsløse. Og som må friste en tilværelse på dagpenge, kontanthjælp eller som mere varigt er sendt ud af arbejdsmarkedet. 
Der er fortsat stor forskel på om man er rig eller fattig i dette land, selv om vi har større lighed end mange andre lande. 
Og der er fortsat mange, som bliver slidt ned på deres arbejde, fordi vi ikke formår at skabe et ordentligt arbejdsmiljø. 
Derfor er der brug for en stærk fagbevægelse, der kan sikre, at lønmodtagerne i dette land bliver behandlet ordentligt. 
Derfor er der brug for en stærk arbejderbevægelse, der kan sikre, at den økonomiske velstand kommer alle til gode. 
Kort sagt. Det er ikke ligegyldigt, hvem vi sætter til at lede dette land. 
Følger man den politiske debat i dag, så får man det indtryk, at det handler om at vælge en administrerende direktør, som kan gøre sig i medierne. 
Men det er ikke det som den politiske debat skal handle om. Den skal handle om, hvad det er for en politik - hvad det er for en holdning, som skal styre Danmark igennem de næste år. 
Man kan jo sagtens hævde, at man vil forbedre velfærden for alle danskere, men det hænger ikke sammen, når man samtidig på forhånd skal spare 3-4 mia. kroner om året for at holde skatteløftet. 
Udliciteringer og effektiviseringer lyder svaret. Men I ved - ligesom jeg - at det betyder dårlig kvalitet, og at det betyder fyringer af mange tusinde offentligt ansatte. 
Den pris vil vi ikke betale. 
Det lader sig ikke gøre at drysse mange milliarder ud til de mest velstillede og samtidig sikre befolkningen en god velfærd. 
Lad pengene følge den enkelte lyder liberalisternes bud. 
Men det betyder, at dem, der ikke har penge på kistebunden ikke får andel i de velfærdsgoder, som vi mener bør være hvermandseje. 
Nej Venstre og Anders Fogh Rasmussen er ikke pludselig blevet til en ny supersocialdemokrat, der går i spidsen for at tage hånd om de svageste. 
Der er en forskel. Arbejderbevægelsen ser anderledes på den politik, der skal føres. 
Vi vil sikre folk arbejde, og vi vil sikre alle andel i velfærden 
De politiske reformer vi står for, handler om at skabe et stærkt fællesskab. Kun derigennem kan vi sikre, at vi er frie folk. 
Tag nu den aktuelle skattedebat. Det er typisk, at alle de forslag de borgerlige partier har produceret skaber lettelser til de højestlønnede, mens lavtlønsgrupperne skal betale mere enten i skat eller diverse brugerbetalinger. 
Vi vil gå en anden vej. 
Vi lægger ikke skjul på, at pengene skal være der til at finansiere skattelettelser. Vi skal have sikkerhed for, at det offentlige kan klare de fremtidige udfordringer. 
De ældre skal have gode og trygge kår. Der skal være personale til at varetage opgaverne. 
Og vores børn skal have en ordentlig skole. Løser vi ikke denne opgave, så skærer vi den gren over, som vi selv sidder på. 
Men vi mener også, at der er brug for at lette økonomien for lavestlønnede. 
Derfor vil jeg foreslå, at regeringen hurtigt letter trykket for den enlige i lejerbolig med børn i daginstitutioner. 
Med dette initiativ sætter vi fokus på en helt anden gruppe skattedebatten. Masser af enlige og lavtlønsfamilier har brug for at få en bedre økonomi. 
Og jeg synes ikke, at det skal vente til en ny skattereform. Det forslag kan sagtens indfries af regeringen i løbet af i år. 
Der er grupper i det danske samfund, som kun i begrænset udstrækning har oplevet velstandsfremgang under de seneste års økonomiske vækst. 
De har ikke brug for store vidtløftige skatteerklæringer. De har brug for handling, så de kan se en klar lettelse af det økonomiske pres. 
De borgerlige vil stække dansk fagbevægelse, hvis de kan få magten. De borgerlige ved godt, at en stærk fagbevægelse er en ubehagelig modspiller. Derfor skal vi stækkes. 
Selvom Venstre holder lav profil, så holder de konservative og dansk folkeparti sig ikke tilbage. Fjern fradragsretten for de faglige kontingenter, tag A-kasserne væk fra fagforeningerne, ja det fyger med forslag fra den kant. 
Vi husker godt disse kendte liberale forslag. 
Fagbevægelsen har bred opbakning i den danske befolkning. Folk ved godt, at vi har været en vigtig akse i hele bygningen af det danske velfærdssamfund. 
Men så kan der kun være en begrundelse for, at de borgerlige går til angreb. Det kan kun være fordi, de ønsker at lade de økonomiske kræfter råde frit og uhindret. 
Det kan kun være fordi, de synes, at danske lønmodtagere får for stor en del af kagen. 
Men de kan ikke pakke deres liberale drømme ind i cellofan for at få det til at se bedre ud. På et eller andet tidspunkt må de åbne for buketten, så vi kan se hvad det er for forslag, som de agter at gennemføre. 
Til den tid er jeg sikker på, at den danske befolkning nok skal vare sig for politiske eksperimenter til borgerlige side. 
For os er opgaven klar 
Arbejdsløsheden skal bringes yderligere ned. Og vi skal finde ny beskæftigelse til de mange, som er sat udenfor. Vi ved, at der bliver hårdt brug for alle hænder, når vi over de kommende år bliver færre unge og flere gamle. 
Den opgave kræver, at vi skaber attraktive og moderne arbejdspladser. 
Vi må væk fra en gammeldags holdning, hvor lønmodtagere betragtes som et forbrugsgode. Køb det billigt og smid det væk, når det er brugt. Arbejdsgiverne og de borgerlige partier går hånd i hånd om denne holdning. De afviser altid forslag, der skaber bedre rettigheder og bedre vilkår. 
Får cellofanliberalisterne magt, så ved vi, at de vil fjerene mange af de regler, der skal beskytte lønmodtagerne. 
Jeg er vred over de mange ulykker og skader, der rammer danske lønmodtagere. 
Det skriger simpelthen til himlen, at vi i en tid, hvor der er brug for alle hænder sløser med arbejdsmiljøet. 
Men vi må lære at tænke anderledes. 
Jeg er faktisk sikker på, at bedre arbejdsmiljø i sidste ende betyder, at vi kan producere mere - at det fører til økonomisk fremgang. Det giver simpelthen mere tilfredse lønmodtagere. 
Bedre arbejdsmiljø betyder også mere indflydelse, det betyder mere demokratiske arbejdspladser. 
I arbejderbevægelsen tror vi på det gode i mennesker. Også når vi ser ud over vores egne grænser. 
Det er beskæmmende, at vi er nået så langt i Danmark, at de borgerlige nu agter at bruge U-landsbistanden til at finansiere de riges skattelettelser i Danmark. 
Danmark har altid været i front, når der handler om at give en hjælpende hånd til verdens fattige. Den internationale placering var der i høj grad grund til at være stolte af, men nu skal vi bare være et almindeligt gennemsnit. 
Det kan og må aldrig blive vores svar til en hel verden af fattige befolkninger, som ikke selv har mulighed for at klare sig 
Jeg synes især, at det er en bekymrende holdning i betragtning af, at Danmark om noget land i høj grad bygger vores velstand på at sælge til alverdens markeder. Vores rigdom er bygget på internationalt samarbejde. 
Vi skal være frontkæmper for en holdning, der går hårdt op imod den nationalisme, der præger mange lande i dag. Senest har den nye administration -med præsident Bush i spidsen - i USA betrådt den vej. 
Lad os ikke håbe, at vi i Danmark gør den samme fejl som amerikanerne. Og jeg tænker ikke på deres evne til at tælle stemmer. Der er vi heldigvis bedre til. 
Nej jeg tænker på den fejl, der består i at vælge en mand med en pæn facade før valget. Og når han så er valgt, så bliver politikken ultra- liberalistisk. 
Vi nej til at øge vores velstand på bekostning af, at andre må sulte eller at børn i u- landene ikke kan få lov til at gå i skole. 
Det er ikke lige meget hvem der sidder ved roret. For os handler det både om holdninger, men det handler også om gerninger. 
Arbejderbevægelsen ved folk, hvor de har. Vi vil altid stå vagt om fællesskabet og solidariteten. 
Vi vil altid handle til fordel for dem, der har det sværest. 
Jeg ønsker alle en fortsat god 1. maj." 8538
"120" "https://www.dansketaler.dk/tale/christina-egelunds-1-maj-tale" "SVM-regering eller kaos

Kære Frit Forum.
Kammerater.
Jeg tror ikke, I helt forstår, hvor stort det er for mig at være her. Jeg har i mange år drømt om at være en del af 1. maj-fællesskabet – og nu er det endelig lykkedes.
Tak for invitationen. Super underligt er det jo egentlig ikke. Lidt Socialdemokrat er vi jo alle sammen.
Jeg er dog lidt usikker på, om I derfor også tænker, at Moderaterne nu er blevet en del af bevægelsen. Men en slags kammerater er vi jo blevet – nu vi er kommet i regering sammen.
Når man kommer i nyt selskab, skal man jo prøve at sætte sig lidt ind i, hvem de nye venner er. Derfor er jeg – som forberedelse på min tale i dag – gået lidt tilbage i historien for at finde ud af, hvem der har været formand for Frit Forum København gennem tiderne.
Der er flere navne, som senere er blevet kendte i landspolitik – der er ikke mindst flere ministre på jeres imponerende formandsliste. Men noget, som jeg bed særligt mærke i, var, at Erhard Jakobsen var foreningens allerførste formand.
Det var som bekendt Erhard Jakobsen, der senere meldte sig ud af Socialdemokratiet og stiftede Centrum-Demokraterne.
Den logiske slutning på det må jo være, at kloge Socialdemokrater tilsyneladende ender på midten af dansk politik. Der er håb for alle.
For som I ved, er det inde på midten, at vi kan gøre en forskel og rykke samfundet fremad.
Når der skal træffes langsigtede politiske beslutninger, som også skal kunne række udover det næste folketingsvalg, er det en god ide at have midten med.
Lærde kandidatstuderende
Hvor mange er studerende her i lokalet?
(Afvent antallet af hænder i vejret)
Så kan I lægge en ekstra til.
For jeg vil gerne i dag gå til bekendelse og indrømme, at jeg aldrig selv har gjort min uddannelse i Danmark færdig.
Jeg ved ikke, om det teknisk set stadig gør mig til en slags studerende, og jeg har faktisk heller ikke spurgt på Københavns Universitet, om jeg stadig er indskrevet.
(I så fald er jeg nok en af dem, for hvem det med kortere kandidater ikke er slået helt an).
Men det her er i mine øjne bare én blandt flere indikationer på, at vi har noget til fælles.
For jeg kan konstatere, at I har taget endda meget positivt imod regeringens udspil til nye kandidatuddannelser.
Lige før lavede jeg den slutning, at kloge Socialdemokrater ender på midten af dansk politik. Og når vi nu er ved det, så kan det godt være lidt svært at navigere I, hvordan Socialdemokraterne har det med klogskaben.
Jeg ved jo, at man i Socialdemokratiet tidligere har talt om de lærdes tyranni. Der er skrevet bøger om det. Jeg forsøger at forstå tankegangen, men jeg har helt ærligt lidt svært ved at se, hvordan det ligefrem skulle være tyrannisk adfærd at være lærd.
Jeg håber derfor ikke, at det er baggrunden for jeres positive ord om udspillet. For hvis man tror, at udspillet er et opgør med overakademisering, tager man fejl.
Derfor synes jeg også, at det er interessant at høre, hvad de lærde Socialdemokrater her hos Frit Forum egentlig mener om det? Er der virkelig tale om et tyranni?
Min egen tilgang til det spørgsmål er, at danske akademikere selvfølgelig ikke kan være for lærde. Men samtidig skal alle ikke være akademikere.
Her oplever jeg egentlig også, at I har nogle helt andre argumenter for, hvorfor en reform af kandidatuddannelserne er en god ide.
Jeg synes, at det er sigende, at du Kasper, som formand for Frit Forum København i dit indlæg i Berlingske tidligere i år, skrev ” (…) at du oftere taler med din kassedame, end du taler med din professor” som en kritik af de få undervisningstimer og den manglende underviserkontakt.
Det er meget rammende og netop det, som vi vil gøre noget ved. Det skal ikke være et selvstudie at gå på universitetet.
Man skal være en del af et egentligt fællesskab og ikke bare en del af en stor masse, der engang imellem befinder sig i samme store auditorie.
Jeg tror faktisk på, at det, vi foreslår, har en større klangbund ude blandt jer studerende, end det umiddelbart kan se ud til.
For mig handler det netop ikke om, at vi skal skære i universiteterne – eller at vi som befolkning er blevet for akademiserede.
Det er en utrolig succeshistorie, at universiteterne har evnet at tiltrække så mange flere studerende gennem de sidste 30 år. Det har haft stor betydning for, hvor vi som samfund står i dag.
Men med langt flere, der går på universitetet, bør der også være flere valgmuligheder. Hvorfor er det lige, at der kun skal være én skabelon for kandidatuddannelserne, som alle skal følge?
Som studerende er I en meget forskellig gruppe med forskellige ønsker og drømme for jeres liv og karriere, og det skal uddannelserne passe til.
Jeg tror og håber på, at mange af jer, hvis I havde haft muligheden allerede nu, gerne ville have taget forskellige kandidatuddannelser.
Nogle af jer ville tage en kandidat, som peger mere direkte ud på arbejdsmarkedet.
Andre vil endnu tættere på arbejdslivet med en erhvervskandidat.
Og så er der helt sikkert også nogle, som gerne ville tage en kandidat, der var mere specialiseret og måske en ph.d. efterfølgende.
Flere af jer har sikkert allerede i løbet af jeres bacheloruddannelse løftet det ene ben ud på arbejdsmarkedet på et studiejob, som allerede fører jer i en bestemt retning. Det skal vi blive bedre til at understøtte, og vi skal aktivt koble studie og arbejdsliv.
Vi skal være lærde med udsyn
Vi skal samtidig have et uddannelsessystem, der i langt højere grad understøtter, at vi lærer hele livet – og det kræver et kulturskifte både på jeres studier og på jeres kommende arbejdspladser
Det må ikke være sådan, at du kun har ét valg i livet, og at dørene i uddannelsessystemet herefter lukker i, hvis du gerne vil videreuddanne dig senere eller skifte spor.
Vi har også brug for hele tiden at blive klogere, hvis vi skal kunne konkurrere internationalt.
Danmark er et lille land i en global verden. Det er vigtigt, at vi kan se ud over vores egne grænser.
Derfor mener vi i regeringen, at det giver mening med flere engelsksprogede uddannelser – både så danske studerende kan få en uddannelse, der kan bruges internationalt, og så Danmark kan få flere internationale studerende ind på universiteterne på de områder, hvor erhvervslivet efterspørger højt specialiseret arbejdskraft.
Mennesker, viden og uddannelse bevæger sig på tværs af grænser, og vi skal være i stand til at følge med.
Mit gæt vil være, at en anden af Frit Forum Københavns tidligere formænd – nemlig Mogens Camre – nok ville have været ret uenig med mig i netop det synspunkt.
Men jeg håber alligevel på, at I godt kan se jer selv i et værdifællesskab, hvor blandt andet frihed, internationalt udsyn og mangfoldighed er vigtige pejlemærker.
Jeg tænker i hvert fald, at tilværelsen kan blive noget trist, hvis vi danskere hverken må være lærde eller være sammen med en udlænding.
Gør gode tider bedre
Der skal være mulighed for at søge henimod det, som man bedst egner sig til – uden at noget skal være finere end noget andet.
Det er forkert at sige, at akademiske uddannelser er finere end erhvervsuddannelser – men det modsatte – altså at for eksempel håndværksfag eller velfærdsuddannelser skulle være vigtigere og mere meningsfulde end akademiske uddannelser – er mindst lige så forkert.
Vi skal hver især forfølge vores evner og drømme. Det tror jeg trods alt, at vi får både de dygtigste og mest meste helstøbte mennesker ud af.
Vi skal styrke alle led i uddannelsessystemet. For mig er det netop ikke et nulsumsspil, hvor vi tager fra nogen for at give til nogle andre. I stedet skal vi gøre hinanden stærkere.
Vi skal have et tæt samarbejde mellem ingeniøren og maskinarbejderen og mellem laboranten og kemikeren. Det er netop med til at give Danmark sin unikke styrke og konkurrencekraft.
Kæden er er ikke stærkere end det svageste led. Vi egner os alle til noget forskelligt, og det skal vores uddannelsessystem afspejle og understøtte.
På denne 1. maj vil jeg afslutningsvis ønske jer en god kampdag. Jeg er sikker på, at vi i fællesskab – og ved at mødes på midten i dansk politik – kan gøre gode tider bedre.
Med de utrolig mange partier, som efter valget i 2022 er repræsenteret i Folketinget, fristes man næsten til at sige SVM-regering eller kaos.
I hvert fald er der brug for, at alle gode kræfter forener sig i kampen for et bedre samfund. Ikke mindst i kampen for bedre uddannelser.
Endnu engang tak for invitationen. Og tak for ordet.
Rigtig god 1. maj." 8383
"121" "https://www.dansketaler.dk/tale/marie-christensens-1-maj-tale" "Hvorledes skal vi kunne holde Majfest i Aar uden at fejre Grundloven! Jeg synes ligefrem, at der ligger Frihed i Luften, jeg aander lettere, og jeg tror, at alle Kvinder, der kan tænke, gør det samme.
Tænk, at Skellet mellem Mænd og Kvinder er fjernet i Danmark! Vi er blevet erklæret for at være Mennesker, jeg synes, der aabner sig saa mange Muligheder for os. Tænk, vi skal være med at føre de tre 8-Taller ud i Virkeligheden, som det store, stræbsomme og flittige Folk trænger til. Se rundt omkring os alle de Mennesker, der er bøjede og trætte før Tiden. Livet var for dem kun en Kamp for Livet, og det er jo slet ikke Meningen med det hele. Vi Mennesker skal arbejde, men vi skal ogsaa kunne nyde Livet, d.v.s. have Tid til Udvikling og til at glæde os ved Tilværelsen; og det vil vi faa ved Hjælp af de 8 Timers Arbejde, 8 Timers Frihed og 8 Timers Hvile, og ved at vi faar saadan et Udbytte af Arbejdet, at vi kan leve sorgfrit. Saa bliver der Mening i Tingene.
Tænk paa de tusinde Hjem rundt om i vort Samfund, hvor Børnene vokser op uden Pleje og Opdragelse, kun fordi Forældrene ikke har Tid til at passe dem! Tænk paa alle dem, der sendes i daarlig Pleje, tænk paa alle de gamle Folk, der efter at have levet et flittigt Liv og udført et stort Arbejde, efter at have frembragt Værdier, som de selv har faaet en alt for ringe Andel af, nu knapt har til det daglige Brød.
Ja, der er saa mange Ting, der venter paa sin Løsning og paa vor Medvirken.
Vor Medvirken, Kvindens omsorgsfulde Medvirken.
Se paa vort ulykkelige Samfund, se paa Rædslerne ude i den store Verden, hvor Brødre tvinges til at dræbe hinanden - vi ved, at alt dette ikke sker efter det store Folks Ønske, vi ved, at hvis vi havde haft Magten, vilde det ikke være sket. Lad os da alle være med til at sætte en Stopper for det. Vi har nu faaet Midlet i Hænde: „Den almindelige Valgret.“
Kvinder! meld jer ind i Socialdemokratisk Vælgerforening, gaa til Møder for at erhverve jer Oplysning og Kendskab til Samfundslovene, saa I kan være med i Arbejdet. Alle I Mødre har den største Forpligtelse dertil; thi I skal opdrage Børnene og sende Ungdommen ud i Samfundet.
Som De ved, er jeg særlig Repræsentant for den tjenende Stand, og jeg siger paa denne Stands Vegne: Vi har dobbelt Grund til at hilse den nye Grundlov velkommen. Thi for os var den gamle Grundlov en dobbelt Skranke. Som De ved, er det ikke alene Kvinderne af den tjenende Stand, der har været udelukket fra politisk Valgret, men ogsaa Mændene alle Tjenestekarlene, selv om de var nok saa flittige og samfundsnyttige.
Slavestemplet var sat paa dem, Skændselsmærket bar de, Herremanden kunde ikke tænke sig, at hans Tjenestekarle skulde gaa ind i samme Stemmelokale som han selv, men nu i den nye Tid sker det, og nu gælder det om at ryste Aaget af Skuldrene - det er løsnet!
Kom saa med i det store Fremskridts Arbejde, store Opgaver ligger for vor Stand. Vi skal have Tyendeloven og Skudsmaalsbogen afskaffet, ikke forbedret, men afskaffet.
Kære Venner, vi maa samle os i dette Krav, før Skudsmaalsbogen er forsvundet, kan der ikke skabes retfærdige Forhold; og naar Tyendeloven er afskaffet, skal vi paa Grundlag af den moderne Beskyttelseslovgivning have en Beskyttelseslov for Børn og unge Mennesker i private Tjenesteforhold, saa at en lille Tjenestedreng kan blive fri for at komme op Kl. 4 om Morgenen, fri for at trave ud i det vaade Duggræs med Køer og Kalve, fri for at blive saa overlæsset med Arbejde, at han aldrig faar Tid til at læse sin Lektie og er for træt til at kunne modtage Undervisningen i Skolen.
Alle I Mænd og Kvinder, der hører til den tjenende Stand, jeg raader jer til at organisere jer, for at I gennem Foreningslivet kan blive udviklede Mennesker, der kan tale med om Samfundsforholdene og være med i Kravene om de 8 Timers Arbejde, 8 Timers Frihed og 8 Timers Hvile; saa bliver der nemlig menneskelige Vilkaar for os alle, saa er Trællevilkaarene forbi, og den store Arbejdsløshed vil forsvinde.
Har I ingen Organisation, saa bed Fagforeningsfolkene fra Byen eller fra Landarbejderforbundet om at hjælpe jer dermed, og slut jer til Socialdemokratiets Vælgerforening, for at I kan komme med iblandt dem, der kræver Frihed og Ret for alle. " 4209
"122" "https://www.dansketaler.dk/tale/alex-vanopslaghs-1-maj-tale" "KAMMERATER!

Og jeg mener rent faktisk: Kammerater. 
Her havde jeg planlagt at komme og riste jer for at være den rødgrønne adel, der med jeres fremtid i komfortable akademikerstillinger med hæve-sænke-borde og frugtordninger ville se ned på den lille mand, den stakkels arbejder, der kunne få højere tobaks- og bilafgifter som tak for sit hårde slid. 
Jeg ville have grillet jer for jeres mageløse hykleri overfor arbejderklassen – og slå fast, at I jo i sandhed jo blot begår de lærdes tyranni. 
MEN så indså jeg, at sådan taler man ikke til sine kammerater. 
Sådan behandler man ikke sine ånds- og kampfæller! 
For sandheden er jo, at vi langt om længe er blevet forenet. 
Med opbruddet over midten og den nye regering, kan unge socialdemokrater og unge liberale endelig begrave stridsøkserne. 
Jeg kunne forstå, at DSU ikke havde tid til at møde op på Amalienborg med flag og hornmusik, da regeringen blev dannet. Det havde jeg heller ikke. Men det burde vi jo! 
Efter årevis med smålige og ideologiske slagsmål om de små forskelle mellem Socialdemokrater og liberale, sætter vi nu endelig fokus på ALT det vi har til fælles. 
Derfor kan vi i dag i fællesskab lade den lilla fane blafre i Maj-solens blide solstråler og gjalde vores hyldest til VORES fælles-regering. Og ikke mindst hylde vores farveløse fanebærer, Excel-arks-hviskeren, arbejdsudbuds-kejserinden – den socialteknokratiske statsminister Mette Frederiksen og hendes Finansminister Bjarne Corydo… Undskyld, Nicolai Wammen. 
Der findes jo intet her i verden, der ikke kan gøres op i arbejdsudbudseffekter, BNP og den mellemfristede strukturelle saldo på de offentlige finanser.
Ja, der er kun en gud, og dét er konkurrencestaten, og Mette Frederiksen er vores profet! 
Vi har endelig set LYSET – om ikke andet lyset fra lampen på skrivebordet ned på rapporterne med reformanbefalinger. 
***
Borte er de dage, hvor Mette Frederiksen drak håndbajere, hævede skatter og INGEN reformer lavede.
Ud med Kaare Dybvads snak om at være noget for nogen, om at skabe bedre sammenhæng mellem centrum og provins, om at sætte et ideologisk aftryk på Danmark – nej, Danmark skal i stedet ses som et aktieselskab, og nu er konsulenthuset SVM gået i gang med at optimere forretningen. 
Det er den evige LEAN-optimering af velfærdsstaten hvor grænserne mellem Industriens Hus, Prins Jørgens Gaard og FH’s krystalpalads på Bryggen nedbrydes. Den teknokratiske symbiose er total – grænserne er væk. 
Nu tager Finansministeriet magten tilbage fra folket! Ih, hvor har vi savnet det! 
Bjarne Corydon sidder ovre på Dagbladet Børsen og nikker meget anerkendende. 
Godt kæmpet, kære DSU’ere! Vi er mange, der er stolte af jer. 
Nu kan det socialteknokratiske tusindårsrige begynde. Blokkene er lagt i graven, ideologien er død, som Nietzche vist nok sagde – den politiske proces er kortsluttet henover midten. 
Men SKULLE det alligevel ske, at den sløve, dovne og uvidende befolkning foretrækker politikere med værdier, politikere som har positive visioner for landet og begrunder deres politik med principper og dybere værdier fremfor excel-ark, så frygt ej! 
For vi kan altid bare gøre danskerne bange og sige, at tiden ikke er inde til politiske eksperimenter og forslag, som ikke bakkes op af Finansministeriets regnedrenge. 
Vi lever jo i en tid med kriser! Velfærdskriser, trivselskrise, tillidskriser, Ukraine-kriser, inflationskrise, mangel-på-arbejdskrafts-kriser. Ja, vi kan altid finde på nogle nye kriser. 
I disse for [vor] land så vanskelige tider er det særligt vigtigt, at man efterlader sit bankende hjerte udenfor, inden man træder ind i magtens maskinrum. Hvad enten hjerter slår for socialdemokratisk politik og solidaritet med den jævne mand eller borgerlig politik og frihed for den enkelte, så skal den slags pakkes væk. 
Det hører fortiden til - Gud forbyde jo, at vi havde en regering, der stod for noget.
Som havde nogle værdier og nogle idealer, der gav dens politik mening, liv og sjæl.
Som rodfæstede dens indgribende løsninger i noget, der var større og mere inspirerende. Som havde visioner og ikke blot ambitioner. 
Nej, den slags kan de have ved børnebordet sammen med de røde og blå sodavand.
Ved voksenbordet drikker vi os fra sans og samling i drinks uden farve, mens vi synger Oskar Hansens berømte sang.
Og jeg synger helt elendigt, så jeg reciterer i stedet:
”Og jeg rejser mig trodsigt i vrimlen, mens det kogler af kraft i mit mod. For den fane, som nu smældende når himlen, er jo lilla og står ej for nåed’.”
God kampdag, mine kære åndsfæller – eller det er nok snarere mine kære åndløse arbejdsfæller. Der er ikke noget at kæmpe for længere, men glædelig kampdag alligevel!" 4660
"123" "https://www.dansketaler.dk/tale/johanne-schmidt-nielsens-1-maj-tale-2014" "Fællesskab. Første maj handler først og fremmest om fællesskab. Jeg tror, det er sådan for langt de fleste af os, at det er fællesskaberne med andre mennesker, der gør livet værd at leve. Det er vores børn, vores kærester, vores familie, vores venner – alle dem, vi holder af. Det, vi fejrer i dag, er det store fællesskab. Vores fællesskab på arbejdspladsen og i fagforeningerne. Vores fællesskab som borgere i et velfærdssamfund. Det fællesskab, der gør, at vi kan være nogenlunde trygge ved, at vi selv og dem omkring os klarer sig. Også hvis uheldet er ude. Det fællesskab, der har skabt et af verdens mest trygge, retfærdige og frie samfund.

Fællesskab fungerer
Jeg kender en kvinde, der har en datter med en alvorlig sygdom. En sygdom, datteren får behandling for lige her ovre på Rigshospitalets børneafdeling hver eneste uge. Det går okay. Hun får den behandling, hun skal have. Moren sagde på et tidspunkt til mig: Jeg tør slet ikke tænke på, hvad der ville være sket, hvis vi ikke tilfældigvis var født i Danmark. Og det er ikke længe siden, jeg fik en mail fra en mand fra Århus, der som maskinarbejder havde været ude for en arbejdsulykke. Han var blevet voldsomt forbrændt og kunne ikke fortsætte i sit arbejde. Kommunen gav ham revalidering. Som voksen mand blev han omskolet til ingeniør. På trods af ulykken kan han i dag forsørge sig selv og sin familie. Han har et arbejde at stå op til hver morgen. Begge historier er soleklare eksempler på, at fællesskab fungerer. Og jeg synes jo, det er åbenlyst. Men samtidig er det ikke mere end et par uger siden, at jeg stod i en TV-debat med Joachim B. Olsen. Han sagde noget i retning af, at i gamle dage, der var det sådan lidt pinligt at tage imod hjælp fra det offentlige. Og at sådan er det jo desværre ikke længere. Jeg er så glad. Jeg er så glad for at leve i et land og i en tid, hvor det ikke er skamfuldt at få hjælp fra fællesskabet, når vi bliver ramt af arbejdsløshed eller sygdom. Vi kan alle sammen få et barn, der har brug for hjælp. Vi kan alle sammen blive ramt af en arbejdsulykke. Vores fællesskab skal vi ikke skamme os over. Tværtimod. Vores fællesskab skal vi være stolte af, vi skal udvikle det, og vi skal forsvare det. Og heldigvis har hverken vores forældre eller bedsteforældre – de, der grundlagde det her samfund – lyttet til typer som Joachim B. Olsen.

Vi må ikke tage fællesskabet for givet
Og når jeg siger, at fællesskabet skal udvikles og forsvares, så er det, fordi vi ikke kan tage det for givet. I de her år er vores fællesskab truet af en nærmest religiøs tro på, at markedskræfterne er bedre til at styre det hele. Et stort flertal af Folketingets medlemmer har solgt ud af DONG. Noget så afgørende som vores fælles energiforsyning. Oven i købet til kapitalfonden Goldman Sachs, der er kendt for at blæse på alt andet end deres egen bundlinje.Vi står over for uoverskueligt store klimaproblemer. Er der virkelig nogen, der tror på, at det bliver en amerikansk spekulationsbank, der kommer til at gå forrest i den grønne omstilling? Selvfølgelig ikke. Den eneste måde, vi kan løse klimaproblemerne på, det er da ved at gøre det i fællesskab. At overlade noget, der er så vigtigt for os alle sammen til private firmaer og kapitalfonde, er ikke bare naivt, det er hamrende farligt. Vores finansminister har åbnet døren på klem for at lade velfærdskoncerner komme ind og tjene penge på vores plejehjem, børnehaver og vuggestuer. Hvorfor dog det? Ja. Der er helt åbenlyst plads til forbedring i den offentlige sektor. Men prøv ikke at bilde os ind, at noget som helst bliver bedre af, at private velfærdskoncerner skal hive vores skattekroner ud af børnehaverne for at sikre overskud til aktionærerne. Vis i stedet tillid til vores offentligt ansatte. Lad os få færre skemaer og mindre bureaukrati. Og lad være med nogensinde igen at behandle de offentligt ansatte, som I behandlede lærerne.

Vi savner ikke højrefløjen
Og jeg ved godt, at Bjarne Corydon og alle de andre i regeringstoppen bliver lidt sure, når man kritiserer den politik, de fører. Men tro mig. Vi kritiserer ikke regeringen, fordi vi går rundt og drømmer om, at få hverken højrefløjens politik eller Lars Løkke Rasmussen tilbage. Eller for den sags skyld Kristian Thulesen Dahl. Manden, der ikke bare fandt på at sætte point på kærlighed. Men som indgik Danmarks dårligste byttehandel, da han solgte dagpenge og efterløn for et par grænsebomme. Tro mig, højrefløjen vil vi ikke have tilbage. Når vi kritiserer regeringen, er det, fordi det er nødvendigt at råbe op, når en socialdemokratisk ledet regering kommer faretruende tæt på at være enig med højrefløjen om langt det meste. Der blev jo ikke bare stemt ja til en ny regering. Der blev stemt ja til en ny politik.

Social dumping
Mens I har været her i Fælledparken, har I måske set nogle mennesker gå med klirrende poser og øjnene stift rettet mod græsset. Flaskesamlerne. Mange af dem taler ikke dansk. Arbejdernes internationale kampdag handler ikke bare om os her i Danmark. Globaliseringen har gjort det vigtigere end nogensinde før, at vi står sammen på tværs af grænser. For de store virksomheder forsøger at spille os ud mod hinanden. Der er rumænere og polakker, der er så meget på spanden i deres hjemland, at de er villige til at forlade deres familie, sove i skurvogne og i kældre og arbejde under helt urimelige betingelser. Nogle af dem ender med at blive snydt så heftigt, at de hverken har råd til at blive eller til at tage hjem. I stedet samler de de flasker, som vi smider. Vores modstandere er ikke og bliver aldrig vores polske eller rumænske kolleger. Vores modstander er de EU-regler, der tager langt mere hensyn til store virksomheder end til lønmodtagerne. Og vores modstandere er de arbejdsgivere, der bruger vores polske og rumænske kolleger til at lægge pres på lønninger og arbejdsvilkår her i Danmark. Der udnytter andre menneskers fattigdom for selv at blive rigere. Højrefløjen kalder det for sund konkurrence. Sund konkurrence. Jeg kender en fyr der hedder Jakob. Han er betonarbejder. Han har fortalt mig om rumænske kolleger, der bliver sat til at arbejde på Metroen for 70 kroner i timen i 50 til 60 timer om ugen. Somme tider bliver de fyret fra den ene dag til den anden – uden i øvrigt at få udbetalt deres løn. Det er ikke sund konkurrence. Det er grådighed, det er uacceptabelt, og det skal vi i fællesskab sætte en stopper for. Vi skal bekæmpe den sociale dumping, og første skridt er at styrke Folkebevægelsen mod EU ved parlamentsvalget i slutningen af den her måned.

Lad os dele arbejdet
Men vi skal ikke bare have sat en stopper for den sociale dumping. Vi skal også sætte en stopper for mistænkeliggørelsen af de af os, der er så uheldige at være ramt af ledighed. Og vi skal sørge for, at de kommer i arbejde. Højrefløjens strategi den har vi prøvet. Skatterabatter til de rigeste og til de store virksomheder. Banker, der får lov til at bestemme det hele. Forringelser af velfærden og forringelser for dem, der har mindst. Hvis man tilsætter champagne, kaviar og 1. klasses flyrejser, så har man alle ingredienserne til Lars Løkkes hedeste fantasier. Ikke alene er den strategi uretfærdig. Den virker ikke. Det er på tide, at vi tænker nyt. Vi skal skabe nye grønne arbejdspladser. Arbejdspladser, der ikke ødelægger den klode, vi skal overlade til vores børn og børnebørn. Men må jeg ikke også få lov til at spørge: Hvorfor skal børnefamilier knække midt over af stress, travlhed og overarbejde, mens tusinder jagtes rundt i aktiveringssystemet, fordi der ikke er arbejde til dem? Det giver da ikke mening, at vi hele tiden får at vide, at vi skal blive længere tid på arbejdsmarkedet. Og arbejde mere og mere og mere. Samtidig med, at vi har venner og kolleger, der slet ikke får lov til at være med. Kan vi ikke blive bare lidt bedre til at dele arbejdet?

Et år tilbage – vælg
Hver for sig kan vi hverken løse klimaproblemerne, arbejdsløsheden eller sætte en stopper for den sociale dumping. Men sammen kan vi. Det vil jeg gerne minde landets socialdemokratiske statsminister og resten af regeringen om her på første maj. Helle Thorning-Schmidt. Du har lidt over et år tilbage af din regeringstid. Lad os vise at der er forskel på rød og på blå. På dig og Lars Løkke. Lad os bruge det år sammen. Lad os sammen sætte hårdt ind over for den sociale dumping. Lad os vedtage, at når vi bruger danske skattekroner på nye hospitaler og plejehjem, så skal de arbejdspladser, der kommer ud af det, naturligvis være på danske løn og arbejdsvilkår. Også selvom det kræver slagsmål med EU. Lad os sammen bekæmpe fattigdom og ulighed. Vær nu ikke for stolt til at indrømme, at dine reformer har haft helt urimelige konsekvenser for dem, der er ramt af ledighed. For dem, der er ramt af sygdom. For dem, der har et handicap. Du sagde det jo selv, da vi afskaffede fattigdomsydelserne: Man hjælper ikke folk ved at gøre dem fattige. Og kære Helle Thorning-Schmidt. Der er mange gode elementer i det beskæftigelsesudspil, din regering lige er kommet med. Det er dejligt, hvis vi sammen kan sikre mere uddannelse og mindre dum aktivering. Men der er noget, der mangler. Lad os nu få lavet et retfærdigt og robust dagpengesystem.Der er ingen grund til dumstædigt at holde fast i et system, der ikke fungerer. Og når 34.000 mennesker falder ud af systemet, så fungerer systemet ikke. Det må selv Margrethe Vestager da kunne forstå. Som jeg startede med at sige: 1. maj handler om fællesskab. Lad os tro på hinanden. Frem for at dyrke egoismen og lefle for finansmarkederne. Det er i virkeligheden meget simpelt – fællesskab fungerer. Hver og en af os bliver så meget stærkere, når vi står sammen. Tak for ordet og rigtig god 1. maj." 9689
"124" "https://www.dansketaler.dk/tale/mette-frederiksens-1-maj-tale-2024" "Kære venner,
Jeg vil gerne dele en lille historie med jer.
To venner står foran Brugsen. De taler om verdens tilstand. De er begge meget bekymrede. Man kan næsten se fugerne i panden på dem.
Så erklærer den ene: ”Ved du hvad? Fra i dag vil jeg være optimist.” Nå, tænker den anden. Der kan man bare se – og de skilles.
Dagen efter møder de hinanden igen. Begge igen med ansigterne i bekymrede folder. Den ene kan ikke dy sig. Han siger: ”Hva’, jeg troede egentlig, at du ville være optimist nu?”
Den anden svarer: ”Ja, det er jeg da også – men tror du, at det er let?”
***
Nej, let er alt ikke for tiden. Og for de fleste mennesker er livet nok en lang balance-dans. Mellem om glasset er halvt fyldt eller halvt tomt. Jeg tror, at mange i de her dage er overvældet over verdens tilstand.
Vi bliver bombarderet med kriser. Og det kan være let at tabe troen på, at i morgen bliver bedre.
Jeg forstår det godt. Samtidig er jeg sikker på, at vi har brug for håbet som følgesvend. Måske ligefrem som dirigenten. For det er håbet, der giver os mod på forandring og fremskridt.

Og vi har noget at have det i. For vi lever i verdens bedste land. Hvor det meste går godt, men meget kan blive bedre. Det er ikke alene mit håb. Det er min opgave. Og sammen med jer. Kan vi tage de næste skridt i at skabe et mere retfærdigt Danmark. Et stærkere velfærdssamfund. Også selvom verden er blevet mere urolig.
Det er vores løfte som socialdemokrater. Og dét vi lover før et valg. Ja, det leverer vi også.
Man kan regne med Socialdemokratiet.
Det vi siger. Det gør vi.
***
Kære venner,
Denne 1. maj fejrer vi to vigtige begivenheder.
For det første er der jo dig Arne. Hvem anden end dig ville kunne trække hele dette menageri til Haderslev. Mindre kunne naturligvis ikke gøre det.
Jeg tror, at vi alle sammen har læst om din sidste arbejdsdag forleden. På Bryggeriet. Og jeg forstår, at jeg blandt kollegerne er blevet til Arnes veninde: Mette. Du skal vide, at det er en titel, jeg altid vil bære med stolthed.
Indimellem er jeg lidt usikker på, om du egentlig var klar over, hvad du begav dig ud i. Da du i sin tid sagde ja til at være billedet på vores idé om en mere retfærdig tilbagetrækningsordning.
Men alle vi der mener, at der er behov for mere retfærdighed. Behov for en ny ret til at kunne trække sig tilbage efter mange år med hårdt arbejde. Ja, for alle os, skylder vi dig tak.

L 104 var titlen på lovforslaget på Christiansborg. Den ændrede Lov 2202 med det mundrette navn: ’Lov om ændring af lov om social pension og forskellige andre love’.
Havde vi sat det på plakaten, er jeg ikke sikker på, at vi havde fået den vedtaget. Men det gjorde vi med Arne-pensionen. Med stor opbakning i befolkningen og med de nødvendige antal mandater på Christiansborg.
Og kære Arne: Efter 48 år på arbejdsmarkedet. I dag på denne 1. maj. Arne: Nu blev det din tur.
***
Det andet er, lønløftet til nogle af jer, der virkelig gør en forskel i andre menneskers liv. Jer, der passer på vores børn og vores mest syge. Jer, der møder ind i fængslet og arbejder med hårdkogte kriminelle. Jer, der arbejder på de skæve tidspunkter, mens vi andre sover.
Socialdemokratiet gik til valg på et lønløft til vigtige medarbejdere i vores velfærdssamfund. Ikke fordi, at andre grupper ikke er vigtige. Men fordi, der er nogle, der fortjener en større anerkendelse. Også ved at få lidt mere til sig selv.
Lige præcis her i maj udbetales de første penge fra de tre milliarder i lønløftet for første gang. Et lønløft vi gik til valg på. Et lønløft der nu er virkelighed. Sammen med de resultater, der er landet med årets overenskomstforhandlinger, betyder det virkeligt noget. Bare et par eksempler:
En SOSU-assistent der hver uge arbejder 37 timer i en kommune. Syv års anciennitet. Han eller hun vil opleve, at lønnen hver måned stiger med 5.680 kroner indenfor de næste to år.
Indenfor samme to år vil pædagoger rundt om i Danmark i gennemsnit opleve, at lønnen stiger med 5.000 kroner. Om måneden.

Den erfarne fængselsbetjent får med den nye overenskomst og lønløftet op til 6.600 kroner ekstra hver
måned.
Da aftalen faldt på plads i december, udtalte en fællestillidsrepræsentant for en gruppe pædagoger: ”Jeg er enlig far, så det betyder rigtigt meget for min privatøkonomi.” Og så kom det lige bagefter: ”Lønløftet kan også gøre, at de pædagoger, der allerede er i faget, rent faktisk har lyst til at blive i længere tid.”
De to sætninger er i al sin enkelthed præcist det, vi gerne ville opnå. Lidt mere i lønningsposen for den enkelte. Og den anerkendelse der kommer med det. Samtidig med en indsats for at fastholde medarbejdere i vores fælles velfærdssamfund Og tiltrække nye. For vi andre ved godt at uden gode pædagoger, ingen god børnehave. Uden en dygtig jordemor, ingen sikker fødsel. Uden en dygtig social- og sundhedshjælper, ingen tryg alderdom.
***
Arne-pensionen og lønløftet er det, der gør mig til en stolt socialdemokrat.
Socialdemokratiet er ikke bange for at tage ansvar for Danmark. Også i år med både pandemi, krig og masser af kompromiser med andre partier. Demokrati er samarbejde. Men selvfølgelig er der beslutninger, der fylder mere i hjertet end andre. Og det gør lønnen til kvinderne i den offentlige sektor og retten til Arne-pensionen til tusindvis af gode danske lønmodtagere.
Vi har brug for store ideer i Danmark. Også ideer, som vi ikke nødvendigvis med det samme kan anvise den konkrete løsning på. Men uden at have modet til at tænke nyt. Udenfor de givne rammer. Så gror vi fast. Så står Danmark stille.
Og vores formål er det modsatte.

Selve velfærdssamfundet er et godt eksempel. Et samfund, vi i generationer har bygget op. En samfundsmodel der for mig at se, er den bedste til at sikre, at alle mennesker har mulighed for at opfylde deres eget potentiale. Indfri deres drømme om det gode liv. Et samfund, der giver tryghed og sikkerhed for de fleste.
Og samtidig et samfund vi hele tiden har skulle udvikle. Opfinde på ny.
Da Arne startede på arbejdsmarkedet var der stormflod i Danmark. Der var præsidentvalg i USA og uro i Mellemøsten. Sådan var 1976. Året før jeg blev født. Det lyder bekendt ikke? Men der var selvfølgelig mere, der var anderledes end i dag.
Det var en tid, hvor almindelige lønmodtagere endnu ikke var ordentligt sikret i livets aftentime. Hvor arbejdsugen var på godt 42 timer. Og bare rolig: Lige der har jeg ikke fundet inspiration. Og hvor et helt nyt uddannelsessystem først var ved at udvikle sig. Give plads og muligheder for hele landets unge. Satte pendulet i sving væk fra den sorte skole.
***
Det er en enestående historie. En vi kan være stolte af. En historie der har givet børn og unge uddannelse i en grad, som generationerne før os end ikke kunne drømme om.
Samtidig skal vi holde øje med det pendul. Er svinget blevet for stort?
Har vi i dag et uddannelsessystem, der gavner hele Danmark? Alle unge? For mig at se, er svaret desværre nej. Vores syn på uddannelse er i for mange år blevet for teoretisk. For indrettet efter særlig en retning.

Derfor er vi i gang med at svinge pendulet i en ny retning. En mere praktisk folkeskole. Så vi ikke taber så mange drenge som i dag. Juniormesterlære, så flere kan få lov til at komme ud og arbejde. Færre dage i skole. I stedet for at slæbe sig igennem skoletræthed. Bedre undervisning. Mindre skærm. Massive investeringer i faglokaler, Så glæden ved træ, kemi og madkundskab kommer tilbage. Og bøger, så børnene igen bliver gode til at koncentrere sig og tilegne sig viden. På den gammeldags facon. Og lige så vigtigt som det, har vi nu også en helt ny tilgang.
Min oplevelse er, at vi for mange steder overstyrer. Ikke stoler nok på vores medarbejdere i velfærdssamfundet i almindelighed. Vores skolelærere i særdeleshed. Tømmer det faglige rum for sund fornuft og fratager det voksne menneske autoritet.
Min oplevelse er, at vi for mange steder er blevet for konfliktsky. Lader hensynet til den enkelte stå over fællesskabet. Folkeskolen er et godt eksempel. For mens der er plads til alle i folkeskolen, er der ikke plads til al opførsel.
Mens det starter med folkeskolen, slutter det ikke her.
Vi indgik sidste år en aftale om universiteterne. Hvor nogle studerende får kortere kandidatuddannelser. Men hvor vi til gengæld både investerer markant i uddannelserne, og giver flere veje at gå og mulighed for uddannelse igennem livet. Men også flytter penge fra universiteterne til erhvervsuddannelserne.
På den måde har vi fået mulighed for at styrke de faglærte uddannelser. Hvor har vi talt om det her i mange år. Nu kommer løftet. På næsten en milliard. Til fremtidens mekanikere, smede og snedkere. Til værktøj, ny teknologi og flere lærere.

I den danske arbejderbevægelse har vi altid troet på uddannelse som et frihedsbrev. Med viden og dannelse giver vi den næste generation en mere tryg og god fremtid. Og med en god og aktiv arbejdsmarkedspolitik vil vi sikre, at ingen taber sine muligheder på arbejdsmarkedet, når udviklingen går stærkt. Man skal kunne skifte fag som voksen. Gå nye veje. Men vi har brug for et mere praktisk skolesystem.
Og tiden er kommet til at tænke mere på kvalitet end på længden af uddannelserne. Og endnu vigtigere. Tænke mest på dem der har brugt uddannelserne mindst. Missionen er ikke – og vil aldrig være – at fratage unge muligheder. Missionen er derimod at sikre alle unge de bedste muligheder.
Der giver den stærkeste billet for den enkelte ind i fremtiden. Det er vores mission.
***
Arne-pensionen er på plads. Lønløftet er på plads. Nu skal vi sikre et stærkere uddannelsessystem.
Socialdemokratiet har været en stærk politisk kraft i mere end et århundrede. Det vil vi blive ved med at være. Hvis I giver mandatet og opbakningen. Og vi skal gøre det på et bagtæppe af en verden, der er mere urolig. Med en krig i Ukraine. En ulykkelig situation i Mellemøsten.
Et regelbaseret verdenssamfund der knager. Teknologi, der gør, at verdens konflikter flytter tættere på. Rykker ind på arbejdspladsen. Og
værre endnu i skolegården.
***
Det er vigtigt at huske ikke mindst i år, hvor vi stemmer til Europa-parlamentsvalget den 9. juni. Vi ser en verden i forandring. Ruslands brutale angreb på Ukraine forandrede Europa. Pres mod vores demokratiske værdier er ikke længere en teoretisk diskussion. Det er hverdag. Det kalder på mere samarbejde.
Det er det, Socialdemokratiet går til valg på. Hvad enten det handler om den grønne omstilling. Om at skabe tryghed i den digitale verden. Eller tage de næste skridt i kampen mod skattesnyd og skatteunddragelse.

I går foreslog jeg sammen med vores spidskandidat Christel Schaldemose at indføre et europæisk id-kort.
Et blandt mange redskaber vi har brug for i kampen mod social dumping. Vi er kommet langt i Danmark.
Men vi oplever fortsat fusk, underbetalt arbejdskraft og kummerlige forhold. Vi kan gøre meget i Danmark – men har også brug for europæiske løsninger.
Valget den 9. juni handler om fred på vores kontinent. Om frihed for de europæiske lande. Om at sikre Danmark i en usikker tid.
***
Jeg indledte med historien om de to venner. Pessimisten og optimisten.
Hele arbejderbevægelsens historie er båret af en grundlæggende optimisme. En tro på at vi via fagligt og politisk arbejde kan gøre i morgen bedre end i dag. Sikre bedre muligheder for alle børn. Skabe mindre ulighed mellem høj og lav.
Det har aldrig været let. Det skal det heller ikke være.
Pessimisten ser udfordringer i alle muligheder. Optimisten ser muligheder i alle udfordringer. Det har været Socialdemokratiets tilgang i fortiden. Og vil være det i fremtiden.
Rigtig god 1. maj." 11544
"125" "https://www.dansketaler.dk/tale/anja-c-jensens-1-maj-tale" "Kære alle sammen – kære partifæller
 Rigtig god 1. maj! 
 Tusind tak for, at jeg må starte dagen sammen med jer. Det betyder noget særligt.
Ikke mindst fordi, blandt venner skal man kunne tale om alt. 
 Og i år vil jeg gerne tale med jer om inflation.
 … dog ikke om den inflation, mange oplevede så hårdt og så nært i 2022. 
 Hvor mælk, smør og kød pludselig kom i prisklasse: luksusvarer. 
Hvor alt for meget blev alt for dyrt for helt almindelige lønninger.
 Ja. Det gjorde ondt på rigtig mange dengang.
Men bare rolig - en del af de afledte effekter af den omgang, har vi klaret ved overenskomstbordene og de lokale lønforhandlinger – selv tak.

 Men lad os så også lige hjælpe arbejdsgiverne med at huske det, 
når de spjætter og spræller over historiske lønstigninger.
For lønstigningerne er meget vel historiske – af den simple årsag, at de er konsekvensen af en historisk inflation.
 Nå - men det er altså ikke vanvittigt sprudlende temaer som prisfølsomhed og nationaløkonomi, som jeg vil tale om i dag. 
 Jeg vil tale med jer om forelskelsen i tidsinflation. Mere præcist arbejdstidsinflation.
 Påvirkningen på almindelige lønmodtagere kan godt nok ikke aflæses på prismærkerne i supermarkedet, de kan ikke ses på benzin- og dieseltavlerne på tankstationerne, og vi behøver ikke tjekke en app for at se om elpriserne flugter med en omgang vasketøj eller ej.
 Nej. Det her er værre.
 Konsekvenserne af lige præcis denne type inflation er potentielt langt dyrere 
både menneskeligt og samfundsøkonomisk - end nogen prisstigninger er.
 For den her inflation omfavner hele ideen og retorikken – hele den melodi, der hamres ud fra regeringskontorerne:
At vi alle sammen hele tiden skal arbejde mere, yde mere, træffe flere valg hurtigere og tidligere - og med færre og færre chancer for at få en chance til.
 Tilsidesat bliver de manges ønsker og drømme for arbejdsliv, balance og familieliv. Men hvad er det egentlig, vi sætter i stedet? 
 ---
 Forstå mig ret - jeg tilslutter mig fuldstændig de solide, solidariske paroler om at gøre sin pligt og kræve sin ret – og statsministerens understregning af, at faktorernes orden her ikke er ligegyldig. 
 Det er jeg helt enig i. 
Men hvornår blev pligt udelukkende synonymt med arbejdspligt? 
 Det er det jo også. Men vi er og skal være borgere i et bredere perspektiv, et mere humant og ja, også næstekærligt perspektiv.
 For mig handler pligt om at ’forpligte’ sig. 
 At passe vores uddannelse og arbejde, men også brætspillet, familien og opvasken.
 At tro på fællesskabet og samfundet.
At det griber os. 
At vi kan fejle uden at frygte at falde igennem. 
 At unge tør tage vigtige, ubevidst bevidstgørende afstikkere eller endda “forkerte” uddannelsesvalg og stadig ha’ en mulighed for at finde tilbage på stien. 
 Også økonomisk.
 At vi kan trække vejret et øjeblik i løbet af et langt arbejdsliv – eller lægge kræfterne i at få en familie til at fungere, når nu vi alle sammen også lige skal have tid til at få flere børn. 
 At vi kan trække os tilbage, mens der stadig er et liv at trække sig tilbage til.
Og at vi kan have tillid til, at vi kan gå på arbejde uden at gå i stykker.
 Det handler om, at det her tunnelsyn på effektivitet ikke må få lov at knække hverken den enkelte eller hele vores samfundsmodel.
 Og jeg må sige, at jeg lige nu oplever - at det vi i fagbevægelsen, sammen med  socialdemokratiet, har stået skulder ved skulder om, har kæmpet for i vores lange og stolte historie, det begynder at glide os lidt af hænde – og af hjerte måske endda?
 8 timers arbejde, 8 timers frihed, 8 timers hvile.
 Men hvornår må vi egentlig holde fri - med god samvittighed? Kun når vi sover? Og hvem må? Kun dem, der selv kan finansiere det hele? Der selv kan købe sig fri?
 
 Og så forventes alle vi andre bare at nynne og småsynge på vej på arbejde, når vi tager en time ekstra ved … samlebåndene? 
 Ja – der får jeg altså efterhånden brug for hjælp til melodien, for at kunne holde marchtakten. 
 
 For venner. Vores kamp har altid jo handlet om – handler stadig om - at vi jo netop ikke bare er produktionsapparatet. Vi er ikke bare samlebåndene.
 Vi er mennesker. Og det betyder, at vi skal have tid og plads til at være hele mennesker. 
 Der SKAL være familie- og fritid. Der skal være hvile. 
 Mange ting i livet er ikke nulsumspil. Men det ER den tid, vi har med hinanden, med os selv.
 Og den balance savner jeg oprigtig talt i de snakke, 
vi har med hinanden om arbejdstid og arbejdsliv.

 For selvom vi har en kernesund økonomi og et stort råderum, 
så er der ligesom aldrig rigtig råd til noget mere. 
Der er aldrig rigtig tid til noget mere. Til velfærd, uddannelse, sundhed. Til trivsel, latter og kærlighed?
 Og INGEN skal skamme sig over at være dem, der henter sidst 
- og gudforbydedet - efter børnehaven lukker, 
og det kan godt være, at det ikke er hver dag, det ligefrem er ’lystbetonet’ at gå på arbejde, men i det følger også for mig en nødvendig anerkendelse af, at mange arbejder for at kunne holde fri.
 
 Så lad os dog stå sammen om at forbedre timerne på arbejdet fremfor at forlænge dem.
 Og det kan godt være, at russerne stadig står ved samlebåndene, når mange af os andre er stemplet ud, men er det virkelig et eksempel til sammenligning og efterlevelse?

 Skal vi acceptere stempelure, flere arbejdstimer, en helligdag hist og her, og borgerlige politikeres klapjagt på dem med de længste arbejdsliv og dårligste helbred?
 Nej tak.
 Og jeg vil da pænt smide ind i ligningen, at hvis vi kunne lykkes som samfund med at nedbringe arbejdsrelateret stress med bare en femtedel – en femtedel! - så vil arbejdsudbuddet vokse med over 11.000 fuldtidspersoner. 
 Som det er nu koster arbejdsrelateret stress os 55 mia. i velstandstab om året.
 Derfor betyder det også noget, hvilket samfund vi ønsker os. 
 Hvad vi forpligter hinanden på. Hvem vi forpligter på det. Hvilke melodier, vi nynner – og marcherer til.
 Og i dag er det denne sang, jeg hører. Jeg tror mange af jer kender den. Men den kører lidt mere stille end den plejer:
 Uret tikker
Hjertet banker
Hele verden fra forstanden
Gør dog noget
Løb for livet
Brug dog tiden
Elsk hinanden.
 Rigtig god 1. maj!" 6152
"126" "https://www.dansketaler.dk/tale/morten-skov-christiansens-1-maj-tale-2024" "Kære venner og kolleger,

1. maj – er vores dag. Fællesskabets dag. Arbejderbevægelsens dag. Jeg er glad for at være her sammen med jer. For I skal vide, at jeg er hamrende stolt over at være en del af den danske fagbevægelse.

Lige nu står vi sammen med de 1.200 slagteriarbejdere på Danish Crown i Ringsted. 

Efter sommerferien står de med en fyreseddel i hånden, fordi deres arbejdsplads lukker. Det er vores fælles opgave at hjælpe dem godt videre i arbejdslivet. 

Når arbejdsgiverne tænker kortsigtet, uden omtanke for naturen, miljøet eller lønmodtagerne. Ja, så rykker vi sammen i stærke fællesskaber. Og hjælper vores kolleger. 

For det er det, vi kan i fagbevægelsen. Vi kan skabe resultater. 

Det har vores kolleger, der arbejder i det offentlige, lige bevist. I har lige sagt massivt ja til en historisk flot overenskomstaftale med flotte lønstigninger.

Denne overenskomstforhandling er blot én af mange konkrete resultater, der skaber værdi for lønmodtagerne.

Kort sagt der er meget at være stolt af i dag. 

For mig står to ting øverst på dagsordenen: en retfærdig og værdig tilbagetrækning og bedre uddannelser.

Efter et langt arbejdsliv trækker en af Danmarks mest kendte bryggeriarbejdere, Arne Juhl, sig tilbage. 

Det er fuldt fortjent, Arne. 

Og hvor er det fantastisk, at Arne og hans kolleger, der i årevis har knoklet i hårde job, nu kan gå tidligere på pension. Det er retfærdigt og velfortjent. 

Dette gælder også de unge. Desværre er udsigten dyster for de kommende generationer. 

De unge, der forlader folkeskolen til sommer, kan først gå på pension som 75-årige.

Den markant stigende folkepensionsalder bekymrer mig.

For vores kolleger med de hårde job når slet ikke at nyde seniorlivet. 

Det vil øge uligheden i vores samfund.

Derfor skal vi gøre tre ting:

For det første er pensionsalderen nødt til at stige langsommere. Den nuværende hastighed er langt over fartgrænsen, især når vi allerede har den højeste pensionsalder i Europa.

For det andet skal vi forbedre mulighederne for tidlig pension – eller som vi kalder det i dag, Arne-pensionen.

Og endelig skal vi sikre, at seniorpensionen forbliver tilgængelig for dem, der har mest brug for den.

Og venner, det bedste af det hele er, at vi rent faktisk har råd til det. 

Derfor siger jeg også til regeringen og hele Folketinget: Seniorpensionen OG tidlig tilbagetrækning er kommet for at blive! 

Det giver den nødvendige tryghed i en tid med stigende pensionsalder. 

Det skal vi holde fast i. Også for de unges skyld.

I sidste uge mødte jeg Jamal, der er fritidsjobber på en genbrugsstation på Nørrebro i København.

Jamal og hans fritidsjob viser, hvor meget unge vokser af at blive mødt med positive forventninger, tjene sine egne penge og indgå i et arbejdsfællesskab. 

I dag har kun hver tredje unge et fritidsjob. 

Det bekymrer mig. For udover at give ekstra lommepenge ved vi, at unge med fritidsjobs klarer sig bedre i skolen og generelt oplever større trivsel.

Værdien af at være en del af et arbejdsfællesskab er måske en af de vigtigste faktorer til at bekæmpe mistrivsel.

Et fritidsjob åbner også øjnene for det arbejdsmarked, der venter de unge i fremtiden.

Alt for mange unge slår autopiloten til og vælger motorvejen fra folkeskole til gymnasium til universitet.

Og det er problematisk. 

Jamal, som jeg mødte – hans drøm er at komme i lære som tømrer. 

Det er en god drøm, for vi har brug for flere faglærte.

Vi skal i mål med den grønne omstilling.

Og det kræver flere elektrikere, industriteknikere og tømrere.

Den grønne omstilling er ikke noget, der kommer inde fra Christiansborg. 

Den kommer fra lønmodtagerne, det er os, der skal drive den i fremtiden – sammen med unge som Jamal.

Derfor er det historisk og ekstremt tiltrængt, at regeringen nu vil investere 900 mio. til netop at styrke erhvervsuddannelserne. 

Tak for det. 

Fremtidens velfærd har også brug for flere hænder og hoveder til at løfte opgaverne.
Danmark mangler sygeplejersker, pædagoger, bioanalytikere og skolelærere. 

Kære regering, der er ingen vej udenom. Vi skal investere i professionsuddannelserne, kvaliteten skal styrkes, så flere unge vælger den vej. 


Kære venner, som I kan høre, der er nok at tage fat på her på vores kampdag. 


Så når vi skal skrive næste kapitel i Danmarkshistorien, så skal det indeholde: 


For det første succeshistorien om flere fritidsjobbere som Jamal. 

For det andet markant bedre professions- og erhvervsuddannelser.

Samt for det tredje retten til værdig og retfærdig tilbagetrækning.

For Danmark skal fortsat være verdens bedste land at være lønmodtager i. 

Rigtig god kampdag til jer alle sammen! 

Tak!

 " 4660
"127" "https://www.dansketaler.dk/tale/henrik-w-petersens-1-maj-tale-2024" "I dag er en særlig 1. maj.
Sidste år rettede vi vores vrede mod Folketinget. Helt berettiget. På grund af Store Bededag. Vi protesterede kraftigt – men måtte sande, at vi havde et flertal i Folketinget imod os.
Sagen viser, at løn og arbejdstid er noget vi selv skal være herre over. I vores overenskomster. Derfor skal man være medlem af en fagforening. 
Vi tog derfor i forbundet skeen i den anden hånd på Store Bededag i år – vi kaldte det ’Store Organiseringsdag’.
Vi gik ud med varme hveder for at tale med kollegaerne på arbejdspladserne. For at organisere nye medlemmer. For det er vejen til styrke og sejre.
I år er 1. maj dog lidt anderledes end sidste år. 
I år kan vi godt rette en tak til Folketinget. 
Lige nu behandler de nemlig et lovforslag om autorisationsordning for fjernelse af asbest. 
Derfor er det en særlig kampdag i år for Blik- og Rørarbejderforbundet. 
Vi har kæmpet i årtier. Sammen med andre gode kræfter i fagbevægelsen.
Hundreder dør af asbest hvert år. Familier har mistet. En ægtefælle. En far. Til asbestrelaterede sygdomme.
Ingen danskere må føle sig usikre. 
Ingen skal sætte livet på spil. I parcelhuset. I daginstitutionen. 
Ingen håndværkere skal udsættes for asbest. 
Og nu skal asbest fjernes af autoriserede virksomheder. Af kompetente folk.
De fleste håndværkere ved hvad det her betyder. Stor fare. For liv og helbred. Nu bliver det et lovkrav, at det skal fjernes rigtigt i fremtiden.
Kampen er ikke slut. Men vi har vundet en stor sejr. 
Og målet er stadig det samme: at ingen skal dø af asbest.

Det viser, hvor vigtigt det er at stå sammen. At være en del af et fællesskab der kæmper. I en fagforening. 
Havde vi ikke stået sammen i Blik og Rør havde vi ikke vundet den kamp.
Derfor er det en særlig 1. maj i år. Den markerer, at kampe kan vindes hvis vi står sammen.

Der er også en anden grund til at være stolt i år. 
Aldrig har beskæftigelsen været højere. Det betyder, at flere kan leve et godt liv med muligheder. Jobs giver sikkerhed og tryghed.
Danske lønmodtagere leverer varen. Hver dag. Året rundt.
Derfor vil jeg også gerne benytte denne 1. maj til at sende et klart signal til Folketinget: 
I skal lytte til lønmodtagerne. For alle kan ikke arbejde lige længe. 
Danskerne vil gerne arbejde, hvis forholdene er i orden. Hvis de får uddannelse gennem hele livet. Hvis de påskønnes på deres arbejde…. 
Så jeg kan love, at vi vil kæmpe for at bevare og udvide retten til tidlig pension. 
Retten til at dem, der kom tidligst ud på arbejdsmarkedet, får samme muligheder for gode år efter arbejdslivet som alle andre.
Den kamp – retten til et godt arbejdsliv og en værdig pension – den vil vi også tage igen. Og vi vil kæmpe til vi vinder. Igen.

Den gule farve symboliserer – udover faren ved asbest – også de gule fagforretninger. Dem uden overenskomster. Dem uden fællesskab. Dem der ikke vandt sejre som fx tidlig pension og autorisationsordning.

Den røde som vi flager med i dag er fællesskabets farve. Sammen kan vi meget. Ja næsten alt. Hvis vi holder sammen. Derfor håber jeg også, at jeg til næste år med stolthed i stemmen kan sige:
Sammen gjorde vi det. 
At vi kan sige, at vi har haft medlemsfremgang for 10. år i træk.
For sådan er det jo. Vi kører på 10 år med fremgang i Blik- og Rørarbejderforbundet. Det gør os stærke.
En fagforening, hvor man kan genkende sig selv. Hvor man får den rigtige hjælp inden for sit fag. 
En fagforening for VVS'ere, blikkenslagere og skorstensfejere, der kæmper, der samarbejder og indgår aftaler. Med høj faglig stolthed.
Det er med dét i ryggen, at vi allerede har taget hul på forberedelserne til OK25 – og jeg ser frem til at møde mange af jer på dialogmøderne den kommende måned.
Og lad mig så afrunde, 
Håbets farve er den grønne. Det er også den farve vi forbinder med ungdom. Og med klimaindsatsen.
Og i alle tre – håbet, ungdommen og klimaindsatsen – der ligger en vigtig opgave det kommende år. 
Vi skal have flere unge til at tage en erhvervsuddannelse. For uden dem ingen effektiv indsats på klimaområdet. De skal stå for at gennemføre løsningerne.  

Alle jer medlemmer af Blik- og Rørarbejderforbundet: I er klimahelte. I er Danmarks grønne helte. Med jer kommer håbet om at vi kan efterlade denne klode i en bedre tilstand. 
Klimaet er vores fælles opgave. Ikke kun i fagforeningen eller i Folketinget. Men hos alle danskere. Her er håb ikke nok. Slut med undskyldninger. Slut med at tale. Der skal handles. Vi skal kæmpe sammen.

Lad os love hinanden, at når vi mødes næste år under de røde faner, har vi nået fremskridt.  
At vi lever op til vores slogan for denne kongresperiode. 
At vi er blevet grønnere, at vi er blevet flere og at vi har gjort det sammen. 
Jeg tror på det. Hvis vi gør det i fællesskab.
Rigtig god 1. maj!" 4746
"128" "https://www.dansketaler.dk/tale/lotte-rortoft-madsens-1-maj-tale-2024" "Jeg har fået den ære at åbne talerrækken her fra Rød 1. Majs flotte scene. Her ser dejligt rødt ud. På scenen. I boderne. På pladsen.
Jeg er nødt til at starte i USA. På de amerikanske universiteter og deres campus, hvor studerende i disse uger, dage og timer tager tæskene for os alle. Free, free Palestine råber de, mens de tæves, hives ud af teltlejre, arresteres og fragtes til arresten.  
I nat: politistorm på Columbia University i New York. Nøjagtig 56 år efter at politiet stormede den selvsamme bygning under protester mod Vietnam-krigen.
De protesterende i USA er mine og tusindvis af andres helte. De investerer liv og lemmer for at få sat en stopper for al støtte til Israel - politisk, økonomisk, militært, moralsk. 
De er symbolet på den verdensomspændende protestbevægelse, der gør nye generationer aktive på baggrund af Israels barbariske, bevidste og tilsyneladende ustoppelige folkemord i Palæstina.
Her i morges holdt statsminister Mette Frederiksen 1.maj-tale i Haderslev. Jeg hørte den. Grundigt. Hvad sagde hun om palæstinenserne? Jeg citerer nu ordret: 
“En ulykkelig situation i Mellemøsten.”
Det var de ord - og alle de ord hun brugte. 
Ingen fordømmelse af Israel. Ingen konkrete tiltag til at stoppe fødekæden til folkemordet. 
Som aktivister fra Kommunistisk Parti havde skrevet på deres banner i fredags, da vi demonstrerede imod store bededags-tyveriet: 
“De tog store bededag og gav os et folkemord.”
-----------
For 100 år siden, i 1924, mødte 50.000 mennesker op i Fælledparken for at hylde den første socialdemokratiske regering, som netop var tiltrådt. Den legendariske Stauning talte. 
I dag er vi blevet mange regeringer klogere. Og der er mildt sagt ingen jubel over den nuværende regering med en socialdemokratisk statsminister i spidsen. Heller ikke her i Fælledparken.  
Derovre hos Fagbevægelsens Hovedorganisation har justitsminister Peter Hummelgaard netop talt. I oktober og november måned, da vi indledte vores protestbevægelse mod Israels folkemord, advarede samme Peter Hummelgaard om, at demonstrationerne kunne have en “radikaliserende effekt”. De var farlige, tilmed udanske.  
Der breder sig i det hele taget i denne tid en opfattelse af, at her i landet har vi retten til at tænke frit, men kun indtil vi tænker forkert. Så har vi ikke dén ret mere. Udansk er blevet et nyt modebegreb, der skal få os til at se skævt til hinanden på arbejdspladser, uddannelsessteder, i venskabskredsen.
Arbejderklassens internationale kampdag er en god lejlighed til at slå entydigt fast, at vi ikke vil lade sorte kræfter diktere, hvad danskhed er. Danskhed er solidaritet. Danskhed er sammenhold. Danskhed har mange farver, mange trosretninger, mange meninger. Danskhed er ikke forbeholdt en lille hvid elite.  
----------- 
Det er på mange måder en barbarisk tid, vi lever i. Og surrealistisk.
Det ene øjeblik hedder det sig, at det næsten går alt for godt her i Danmark – her hvor “forstandige politikere” plus Mærsk plus Novo Nordisk har skabt et lille smørhul, om ikke for alle så dog for det store flertal. Det næste øjeblik skal vi, der har mindst, yde ofre, give afkald, arbejde mere.
Lige nu står vi over for det store spørgsmål:
Skal vi acceptere, at vores land sættes på krigskurs? 
Skal vi acceptere, at økonomien indrettes på oprustning og krig og ikke på velfærd. 
Skal vi acceptere at fremstille våben eller dele til krigsmateriel, ikke sådan til lager og ud i det blå, men materiel der sender palæstinensere eller russere eller andre folkeslag i døden? 
Tænk på oprustnings-milliarderne, der blev enighed om at bruge i Folketinget i går. 
Der er brug for at stille sådanne spørgsmål – også selvom de er kontroversielle og udfordrer magthaverne. Det tør Kommunistisk Parti.
-----------
Det her er rød 1. maj, så vi stiller røde perspektiver op. Vores faner er ikke afblegede. 
Vi, der er her, vil en anden verden. Det er derfor, vi er her og ikke ovre på den anden side. Vi tror, at denne anden verden, denne helt anden måde at bygge samfundet og livet på, er både nødvendig og mulig. 
Tro ikke på at i den barbariske tid, vi lever, kan det ikke blive bedre, men kun værre. Det kan blive bedre, kammerat!
Det nytter at kæmpe. I stort som i småt. 
Tænk på de amerikanske studerende. 
Tænk på Sydafrikas flotte diplomatiske kamp mod Israel. 
Tænk på de københavnske bygningsarbejderes stædighed i kampen mod social dumping. 
Tænk på de seje aktivister fra 3f København i kampen for ordentlige løn- og arbejdsvilkår på Hereford Beefstouw og Brdr. Price. 
Tænk på alle de danskere – ja, danskere – der uge efter uge går på gaden for et frit Palæstina og for våbenhvile nu!
Gør som alle dem: Sig fra. Stå imod. Stå sammen. 
Tak for ordet og fortsat god rød 1. maj derude." 4719
"129" "https://www.dansketaler.dk/tale/christel-schaldemoses-1-maj-tale" "Jeg er opdraget af to arbejderforældre. 
Min mor var fabriksarbejder. 
Min far var lastbilchauffør og tillidsmand.
Og han måtte af og til rejse rundt i Europa for at finde arbejde.
Derhjemme lærte jeg, at 1. maj er en dag, man ser frem til.
En dag, hvor vi fejrer de rettigheder, vi har kæmpet for. 
Og ”kæmpet” er et vigtigt ord. 
For 1. maj er nok en festdag, ja. 
Men det er først og fremmest en kampdag.
Mine forældre kæmpede fra lønseddel til lønseddel. 
For mad på bordet til dem selv og os børn.
Og, sammen med mange andre, 
for ordentlig arbejdstid, 
ret til fridage
og ret til sygedage. 
Min far er her ikke længere. 
Min mor er for længst gået pension.
Men den kamp, som de kæmpede, er ikke slut. 
Som deres datter og som socialdemokrat kæmper jeg stadig for bedre rettigheder for lønmodtagere. 
For ordentlige arbejdsvilkår, 
for en løn, man kan leve af, 
og for ligeløn til alle. 
Dagen i dag er lys, smuk og varm. 
Bøgen og frugttræerne er sprunget ud, 
grillen skal tændes, 
øllen skal knappes op. (SKÅL!)
Danmark er på sit allersmukkeste. 
Men bag skønheden gemmer sig en meget alvorlig tid for os i Danmark. 
Ja - for hele Europa.
Vi har været der før.
Da jeg var ung, 
kan jeg huske en aften, hvor jeg sad foran fjernsynet hjemme hos mine forældre.  
Det var en lys forårsaften, 
men billederne på skærmer var mørke. 
Det var midt under Den Kolde Krig. 
TV-avisen viste nye billeder af amerikanske missiler, der kunne ramme Rusland med atomvåben, hvis det skulle blive nødvendigt. 
Der var stille i stuen. 
Men frygten var øredøvende. 
Og da jeg bagefter cyklede ud i forårsaftenen for at møde mine venner, var frygten for atomkrig med mig.
På det seneste har jeg tænkt tilbage på den tid. 
Og jeg tror, mange af jer har det på samme måde som mig.
Sådan har vi haft det siden 24. februar ´22, hvor Putins kampvogne tromlede ind i Ukraine. 
Med den krig blev alle vores drømme for vores børn og deres generation også angrebet.
Det smerter mig, at de skal leve med den samme usikkerhed og utryghed, som fulgte mig i min ungdom. 
Vi ved ikke, hvordan i morgen bliver. 
Men som socialdemokrat har jeg altid arbejdet for, at i morgen bliver bedre end i dag.  
Og om 39 dage, den 9. juni, er der valg til Europa-Parlamentet.
Det bliver et af de vigtigste i EU’s historie.
Der er meget på spil. 
Og derfor må vi ikke miste håbet.  
For det nytter noget. 
Sammen kan vi byde modstanden og kriserne trods. 
Men det kræver handling. 
Og som Socialdemokratiets spidskandidat vil jeg gerne gøre det helt klart:
Lige så usikker jeg er på, hvad fremtiden bringer, lige så stensikker er jeg på den socialdemokratiske vej fremad.
For det første skal vi værne om sikkerheden. 
EU og NATO skal være vores bolværk mod Ruslands krig.
Derfor skal vi skrue op for produktionen af våben og ammunition i EU. 
Så vi både kan forsyne de ukrainske styrker 
og vores eget europæiske forsvar.  
For det andet skal vi løse det migrationskaos, der har præget de italienske og græske kyster i årevis. 
Vi skal hjælpe mennesker, der har brug for hjælp. 
Men vi har hverken pladsen eller pengene til at hjælpe alle verdens flygtninge her i Europa. 
Derfor skal vi finde løsninger tættere på verdens brændpunkter og uden for EU.
For det tredje skal vi løse klimakrisen.
Det er vores generationers ansvar, at vi bliver bedre til at passe på vores natur og udlede mindre CO2.
Men klimakrisen skal ikke gå ud over de lønmodtagere, der har færrest penge på kontoen.
De største bankkonti skal betale mest.  
Det er sådan, vi socialdemokrater altid har gjort det, 
og det er sådan, vi skal fortsætte med at gøre det! 
Det er ikke tid til enegang, men til fællesskab. 
Det er tid til at finde vores kampvilje frem.  
Den, vi har fundet sammen i arbejderbevægelsen på hver evig eneste 1. maj siden 1889.
Som vi synger i ”Kæden”:
Alene er du kun en brik
i større magters rænkespil.
Men samlet er vi stadigvæk
den største enhed der er til.
Jeg tror på styrken i sammenholdet. 
Og den har jeg mærket, siden jeg som lille oplevede 1. maj siddende på min mors skød.
I år har jeg siddet i Europa-Parlamentet i 17 år.
Og hver dag, har jeg kæmpet for at passe godt på danskerne.
Jeg har kæmpet for, at alle kan leve et godt liv – uanset pengepung og skolegang. 
Og I kan regne med, 
at jeg også fortsat vil være både først ved forhandlingsbordet, når kaffen er varm, 
og sidst til at gå hjem, når kaffen for længst er blevet kold, men aftalen skal i hus.
Derfor er vi socialdemokrater med i hver eneste afgørende aftale i EU, hvis det står til mig. 
Og der er meget arbejde at gøre endnu. 
Der er brug for erfarne kræfter ved rattet i EU. Og derfor håber jeg på at få jeres stemme den 9. juni. 
Europas fremtid er på spil. 
Og tiderne er mørke. 
Men I kan regne med os socialdemokrater. 
I kan regne med mig. 
Lad os sammen kæmpe 
for at skabe et tryggere, 
grønnere
og mere retfærdigt Europa. 
Rigtig god kampdag!" 4880
"130" "https://www.dansketaler.dk/tale/niels-christian-dahls-1-maj-tale" "Hej venner. Som mange af jer ved, er jeg kandidat til Europa-Parlamentet, og d. 9. juni er der valg. Man kan brevstemme allerede nu, og frem til d. 6. juni. Jeg vil derfor gerne fortælle lidt om, hvorfor EU er så vigtigt for, ikke kun mig, men Danmark og hele verden, og især i disse tider. 
I folkeskolen blev jeg mobbet. Bær over med mig, det har en pointe det her. Den primære årsag var, at mens de andre drenge interesserede sig for fodbold, så elskede jeg computere. Mobningen var langt fra så slemt som det kunne være, men det efterlod mig stadig med et stort had for det jeg anså som ”almindelige” mennesker. Og alt hvad de kunne lide, det hadede jeg. Om det var fodbold, caféer, fester eller popmusik, så fandt jeg altid en forklaring på, hvorfor det objektivt set var værdiløst i forhold til mine egne interesser. 
Det fulgte mig gennem gymnasiet og på universitetet, tilsyneladende uden problemer. Jeg fik nogle venner, både online og på gymnasiet, og havde ikke rigtig brug for at være sammen med så mange. Men da jeg efterfølgende var i Søværnet skete der pludselig noget. Jeg dumpede eksamener, og der var mange ting jeg ikke gad deltage i, af årsager jeg ikke selv helt kunne forstå. Til sidst blev jeg smidt ud. Ikke fordi jeg var en dårlig kadet, men fordi chefen på skolen ikke mente, at jeg ville trives som officer. 
Hvad gik galt? Jeg ville jo rigtig gerne Søværnet. Svaret blev klart da jeg tænkte tilbage. Mine kammerater på skolen interesserede mig ikke. Jeg gad ikke de mennesker jeg var sammen med, uanset hvor imødekommende de måtte være. Det var som om at intet var godt nok, fordi jeg stadig forbandt alt der var almindeligt og populært med dem som mobbede mig for at være anderledes. De venner jeg havde fra gymnasiet og online kunne ikke hjælpe mig med de udfordringer jeg stod overfor i Søværnet. 
Jeg var på min egen stilfærdige måde, blevet til en der nedgjorde og ekskluderede andre, og uden formål kritiserede alt og alle. Mens de andre gik sammen i studiegrupper for at løse navigationsopgaver, så holdt jeg mig for mig selv. Hvor end dygtig jeg selv var, så gjorde min isolation mig ringere end de fællesskaber jeg stod udenfor. 
Og netop fællesskaber er så uhyre vigtigt i dag. Det har de egentlig altid været, men vi mennesker står over for udfordringer som er større end nogensinde før. Det er klima, biodiversitet, global ulighed, immigration, og tiltagende konflikter både nær Europa, i Mellemøsten og i Fjernøsten. 
Når lande som USA, Kina og Indien ikke for alvor går ind i den grønne omstilling, så står de uden for et fællesskab, som har brug for alle før at vi lykkedes. Når Rusland og Kina ikke respekterer andre lande og folkeslags ret til at bestemme over sig selv, så ekskluderer de andre og isolerer sig selv. 
Når vi i Vesten vælger at vægte nogles menneskerettigheder og liv højere end andres, så er vi hyklere der skubber andre ud af fællesskabet, og på den måde isolerer vi også os selv. 
Vi fik i Danmark for mange år siden øjnene op for, at vi kunne komme ud for at inkludere mennesker, som var mere interesserede i at ekskludere andre. Om det så er jøder, homoseksuelle, kvinder eller transkønnede. Men samtidig erfarede vi også, at vi selv ikke var gode nok til at inkludere alle, primært dem af os med ikke-vestlig baggrund. Derfor bakkede et flertal af danskere op om en mere afvejet tilgang til indvandring og integration. Det var i mine øjne klogt, for det handlede ikke så meget om hvem vi ikke kunne lide, men var mere en erkendelse af, at vi ikke var i stand til at håndtere situationen ordentligt. 
Men det kan også tages for langt. Vi svigter religiøse mindretal og LGBT-personer, når vi ikke forsvarer deres ret til at være den de er. Vi svigter muslimer når vi på ringe grundlag nærmest nyttesløst mistænkeliggør dem. Det har vi gjort mange gange, og i mange år. Det er med til at gøre debatten mere ømtålelig, og den er i forvejen meget bange for berøring. Vi svigter for den sags skyld også helt almindelige stemmer i debatten, når vi forsøger at gruppere dem vi ikke er enige med som racister, kvinde- og mandefjendske, homofober, nazister, naive humanister og revolutionære rødgardister. 
Jeg vil foreslå, at vi i stedet forsøger at være reelt inkluderende, og tilbyder alle der vil, at kunne blive del af fællesskabet, trods forskellighederne. Så de ikke behøver at søge tilflugt i ekstreme og mørke afkroge af internettet, i skumle klubhuse, og blandt afsporede skæbner. Misforstå mig ikke, vi skal ikke forsvare dem der vil sprede had og ødelæggelse, men vi skal samtidig ikke skubbe dem så langt ud, at de ikke kan nås. 
Det lyder som en Disney-verden, og rent lavpraktisk er det det måske også, men jeg mener at man som politiker, rollemodel eller chef, har et ekstra ansvar for, at man tænker over hvad man siger og hvordan man siger det. Vi har brug for at gå sammen om at løse problemerne. For hvis ét fællesskab alene bliver enige om løsningen på et andet fællesskabs problemer, så vil der blot opstå nye problemer blandt de fremmedgjorte. 
Det er det samme vi ser når Vesten vender et blindt øje til Israels ulovlige bosættelser og systematiske undertrykkelse af Palæstinensere. Det er det vi ser når Hamas, Rusland, Iran og Kina vælger vold og tvang frem for demokrati og fred. Det er faktisk også det vi ser når både klimaentusiaster og klimabenægtere umenneskeliggør hinanden, og nægter at se de sandheder der eksisterer på begge sider, om det så er vejen mod klimakatastrofe eller kollaps af velfærd og arbejdspladser. 
Det har også ligheder med hvordan globalisering og digitalisering, har rykket magt og penge længere væk fra almindelige mennesker. Når techgiganters algoritmer adfærdsregulerer os og vores børn gennem sociale medier, så træffes beslutninger om fællesskaber ikke længere af os selv, men af følelsesløse og ligeglade 1- og 0-taller. Når multinationale selskaber sender penge i skatteskjul, i stedet for at bidrage der hvor de er aktive, så fravælger de mange fællesskaber, for at koncentrere sig om et snævert og elitært pengefællesskab. 
En anden front hvor vi ser de gode fællesskaber fejle er i landene omkring os. Ukraine har siden Sovjetunionens fald haft et ønske om at være del af EU, men deres historie bandt dem mere til Rusland. Fordi de nu var anderledes fra både den ene og den anden, endte de med ikke at blive accepteret af nogen af dem. Det var i hvert fald det vi så fra 2014 og frem til invasionen i 2022. Hvad var der sket, hvis EU i mellemtiden havde taget Ukraines ønsker, og Ruslands trusler alvorligt? Putin var nok stadig blevet sur, men vi kunne have stillet en garanti for Ukraines sikkerhed. Ikke i NATO-regi, men i EU, som var Ruslands vigtigste handelspartner. 
Vi ser det samme i Georgien og Armenien, hvor europæiske interesser i gas- og olieforsyninger fra Rusland og Azerbaijan har fanget dem mellem det fællesskab de gerne vil være del af, men som vi ikke vil lade dem, og det fællesskab som Rusland forsøger at tvinge dem ind i. I Afrika bliver flere og flere lande forført af Kina og Rusland ind i fællesskaber, som udelukkende omhandler ét lands interesser og undertrykkelsen af andre. Det gør de, fordi EU og Vesten, på trods af vores hjælp, ikke er et fællesskab hvor de føler sig velkommen og ligestillede. 
Vi har en pligt overfor kommende generationer, at arbejde for stærke åbne fællesskaber med tydelige værdisæt, hvorudfra vi handler uden hykleri. Det er derfor vi har brug for et stærkt EU, der altid har sine værdier for øje. De står i Lissabon-traktaten fra 2007; værdighed, frihed, demokrati, lighed, retsstat og menneskerettigheder. 
For at leve op til dem, har vi brug for et EU hvor enkelte lande ikke kan stå i vejen for tolerance og retfærdighed. Et EU der ikke er afhængig af afstumpede diktatorer og krigsparate stater. Et EU der tager ud i verden, hjælper reelt og konkret med udviklingsstøtte og fredsbevaring. Et EU der er med til at inspirere hele verden, ikke kun Vesten, til at tackle klimaforandringer, og fremme fred, lighed, rettigheder og sameksistens uanset hvor. 
Det er derfor jeg er på valg til Europa-Parlamentet. Fordi jeg forstår hvordan fortidens ar kan gøre mennesker, endda hele folkeslag snæversynede. Hvordan gamle vaner vinder over nye løsninger, fordi vi en gang brændte os på at prøve noget nyt. Det er en tilgang jeg selv har mærket de negative konsekvenser af. 
Jeg håber derfor, at I alle vil stemme, enten d. 9. juni eller brevstemme inden. For vi har brug for stemmer i parlamentet, som ønsker fællesskaber frem for isolation. Som ønsker forsoning frem for had. Som ønsker værdighed for mennesker, og som prioriterer klimahandling med velfærd og arbejdspladser. 
Der er desværre meget der tyder på, at det ikke er den vej det går i det meste af EU. Det er derfor vigtigere end nogensinde, at vi får en stærk socialdemokratisk repræsentation af vores fællesskab i parlamentet, så vi kan insistere på skabelsen af nye åbne fællesskaber, som kan tackle verdens fælles udfordringer. 
Jeg går derfor til valg på: 
At omlægge landbrugsstøtten til at støtte bæredygtigt landbrug. 
At udviklings- og handelssamarbejdet med udsatte lande udvides. 
At fundamentale rettigheder og friheder ikke begrænses af store virksomheder og algoritmer. 
At virksomheder og de ultra-rige bidrager mere til fællesskabet. 
At EU tager mere ansvar for verdens sikkerhed, det skylder vi amerikanerne. 
At vetoretten i EU afskaffes til fordel for et kvalificeret flertal. 
At vi opretter en medlemsform i EU, så lande kan knyttes tættere til det europæiske fællesskab, uden at have stemmeret. 
Og at EU får en langsigtet, grøn og strategisk plan for vores produktions- og forsyningssikkerhed. 

Jeg hedder Niels Christian Dahl, kandidat til Europa-Parlamentet, jeg vil gerne have venner, jeg vil gerne have stemmer, og jeg vil gerne ønske jer en rigtig god 1. maj. " 9924
"131" "https://www.dansketaler.dk/tale/henning-overgaards-1-maj-tale" "Første maj,
står mange men’sker,
skulder ved skulder…
… sang Benny Holst i Fælledparken, dengang 60’erne voksede ind i 70’erne… 
Skulder ved skulder - Det gør vi osse, her i dag…
Og I ser fantastisk godt ud, kammerater!
I holder jer sgu’ godt!
Det gør Arne bestemt også. 
Han har jo også lige haft et par ugers ferie… 
Han ville jo gerne have fri i fredags… 
Når man, som Arne, har gjort sin pligt og knoklet siden man var 16 år, så skal man også fremover have ret til at trække sig lidt tidligere tilbage. 
Det var derfor, at 3F for syv år siden samlede en kvart million underskrifter for en fair pensionsalder. 
Fordi Lars Løkke & kumpaner ville hæve pensionsalderen hurtigere, end det ellers var aftalt. 
Kan I huske det? 
Det var bare få år efter, at det samme blå sammenrend havde ødelagt efterlønsordningen. 
De blå ødelagde efterlønnen, SELV OM den var én af forudsætningerne for velfærdsforliget. 
Og dermed en forudsætning for en højere pensionsalder i takt med, at vi i gennemsnit lever længere.  
Derfor har jeg også en besked fra Arnes gode kammerater i 3F. En besked til både arbejdsgivere, politikere og excelark-økonomer: 
Vi vil IKKE tvinges til at arbejde mere. 
Det er os, der knokler fra vi er helt unge.  
Med hårdt og nedslidende arbejde. 
På treholdsskift, 24 timer i døgnet. 
Ved samlebåndet, der IKKE går i stå kl. 16, hvis ordrerne er der.  
Det er os, der tager overarbejde en masse, når virksomheden ønsker det, og når den grønne omstilling har brug for flere vindmøller. 
Det er os, der er på delevagt, hvor vi er til rådighed, ofte flere gange i samme døgn. 
Vi står op før alle andre, og sørger for at der bliver gjort rent. 
På vores sygehuse, på vores børns skoler, i børnehaverne og på plejehjemmene. På kontorerne og under hæve-sænke-bordene. 
Vi sørger for, at busserne kører fra tidligt morgen til sen aften. 
Tidligt om morgenen sørger vi for, at lagrene bliver tømt, fordi varerne skal leveres inden åbningstid, og vi bliver lagrene er fyldt op igen, sent ud på natten. 
Vi er dem, hvis arbejdstider ændres og fyresedler kommer med absolut kortest varsel. Dem der har de mindst beskyttede arbejdsmiljøer og dem statistikkerne fortæller har korteste levealdre.
Derfor forventer jeg og 3F’s medlemmer, at når vi går ud af det her telt her i Haderslev, så går arbejderpartierne og fagforeningerne skulder ved skulder i forsvaret for og for en udvidelse af retten til tidlig pension.
Efter mindst 42 år på arbejdsmarkedet skal man også fremover have ret til at trække sig tilbage. Uanset, hvor folkepensionsalderen ligger.
Det betyder, at retten til tidlig pension skal udvides med ét år i 2026, når pensionsalderen igen skal sættes op.
Og at retten til tidlig pension skal udvides igen senere, når velfærdsforliget på ny sætter pensionsalderen op.
Vi skal simpelthen have BOLTET retten til tidlig pension fast, så man får den rettighed, når man har knoklet i mindst 42 år.
Det forventer jeg og 3F’s medlemmer, at arbejderbevægelsen står samlet – skulder ved skulder – om.
Rigtig mange, der har og får tilkendt RET til tidlig pension, benytter den slet IKKE. Det bruger arbejdsgiverne og de blå partier som argument for, at der slet ikke er brug for Arne-pensionen.
Men det er jo helt omvendt! RETTEN er en helt afgørende tryghed, så du SELV bestemmer, hvornår krop og hoved ikke kan mere. Det er både fair, retfærdigt og nødvendigt. 
Og bolter vi ”Arnepensionen” fast til den pensionsalder, vi har dags dato, så kan pensionsalderen stige for overlægen, forsikringsaktuaren, revisoren, tandlægen, statsadvokaten, bankdirektøren og andre dygtige, højtlønnede, langt-uddannede. De behøver nemlig ikke være bekymrede for folkepensionsalderen.
Ikke kun arbejder de – sammenlignet med en 3F’er – i nogle ret beskyttede og nænsomme arbejdsmiljøer 
De har også – fornuftigt nok – taget en uddannelse, mens vi andre gik på arbejde og betalte skat, bl.a. til deres SU og gratis uddannelse. Og de kan så bruge deres formue til at trække stikket, når de har lyst.
Flere af dem selvpensionerer sig før tid - deres arbejdskraft savner arbejdsgiverne åbenbart ikke??
Der er i hvert fald ingen offentlig debat om, hvordan man kan tvinge eller piske de bedst stillede danskere til at knokle mere og i flere år. Det er kun os, venner. Os med de korteste uddannelser og de længste arbejdsliv! 
Samtidig med at vi skal piskes til at arbejde længere, er det helt fraværende i debatten om sundhedsvæsen og arbejdsmiljø, at vi har en voldsom social ulighed i levetid. 
Og en voldsom social ulighed med hensyn til, hvor mange senior-år, du kan se frem til, hvor dit helbred er rimeligt.
Og jeg vil samtidig minde politikerne om, at arbejdstiden allerede i dag giver store problemer for mange ufaglærte og faglærte arbejdere, når der bliver skåret i åbningstiderne i daginstitutionerne. For nyligt læste jeg om en institution, der nu skal til at lukke kl. 14.35 om fredagen.
Hvad skal jeg sige til 3F’eren, der gerne vil passe sit arbejde, men bliver nødt til at stemple ud kl. 14 for at hente sit barn? Vores børn bliver altså ikke hentet af en au pair. 
Det bliver ikke bedre af, at Lars Løkke åbenbart synes, at han skal blande sig i, hvordan arbejdsmarkedspensionen skal strikkes sammen.
Jow jow, man må jo forstå, at hvis arbejderne kunne tvinges til selv at spare op til ældrepleje, så ku’ man vel fortsætte den uendelige række af skattelettelser? 
Glem det, Løkke! Glem det! 
Gode venner! Danmark har råd til at udvikle vores velfærd, så den følger med tiden. Vi har råd til den grønne omstilling.
Og vi har råd til – samtidig – at styrke vores forsvar og beredskab imod Putin og andre fjendtlige kræfter.
Det kræver blot, at vi holder sammen og – skulder ved skulder – bekæmper urimelig ulighed. 
At vi står vagt om vores danske værdier, om fællesskab og sammenhold. At de brede skuldre bærer de største byrder.
Også derfor vil jeg gerne gentage mit budskab fra 3F’s medlemmer her i dag, så ingen er i tvivl: 
Vi arbejder allerede rigeligt, både i arbejdstimer, overtimer, dage og andel år af vores levealder. Vi vil IKKE tvinges til at arbejde mere. 
Det var derfor, 3F samlede en kvart million underskrifter i 2017. Det var derfor, vi fik Arne-pensionen i 2020. Det er derfor, vi fejrer Arne og pensionen i dag. 
Kan I ha’ en fortsat go’ 1. maj, kammerater! " 6278
"132" "https://www.dansketaler.dk/tale/mogens-lykketofts-1-maj-tale-2024" "I Danmark har vi et par generationer levet i gode tider med fremgang og velfærd. 

Der er lige nu sprækker og revner i velfærden. Uligheden er vokset foruroligende de seneste to årtier. 

Men det er meget værre de fleste andre steder. Vi er stadig et af verdens lykkeligste folk, vi har retsstat, vi kender meget lidt til korruption. 

Det skal vi værne om. 

Men det giver os efter min mening også en forpligtelse til at kæmpe for en bedre, fredeligere og mere retfærdig verden.  

Danmark har da også traditionelt været i front i kampen for en mere forpligtende international orden, funderet i FN, internationale konventioner og i et anerkendt retssystem under den internationale domstol.

Der var en tid lige efter den kolde krig, hvor vi turde tro, at vi var på rette vej; hvor krig for det meste var fortid, demokrati og menneskerettigheder var på fremmarch, hvor fattigdom sult og sygdom blev effektivt bekæmpet, hvor alle gik adgang til skole og uddannelse.

Endnu i 2015, da jeg var formand for FN’s Generalforsamling, kunne de 193 medlemslande enes om de 17 verdensmål for bæredygtig udvikling

Her sammenfattede vi de store mål om bekæmpe fattigdom og ulighed og standse den katastrofale klimaforandring og ødelæggelsen af biodiversiteten, som er resultatet af vores rovdrift på klodens ressourcer. 

Den epokegørende klimaftale i Paris, hvor verden omsider satte fælles, forpligtende ambitiøse mål for klimaindsatsen.

Nutiden er meget mere dyster.

Demokratiet og frihedsrettigheder er truet ved de kommende valg i verdens mest magtfulde og verdens mest folkerige demokrati – USA og Indien.  

Uligheden i magt og økonomi eksploderer i verden. Fattigdom og sult er igen i fremgang.

Indsatsen mod klimakatastrofen er langt fra tilstrækkelig. 

Vi er langt inde i en ny oprustningsbølge og nye kolde krige, der tager kræfter fra al fremgang for verdensmål og klimaløsning.

Kina og USA er på kant med hinanden i stedet for at forstå, at netop samvirke mellem dem om fred. økonomisk udvikling og klimaløsning er det vigtigste for, at verden forebygger en tredje verdenskrig ved et uheld i løbet af dette århundrede.

Den russiske diktator Putin fortsætter sin horrible angrebskrig mod Ukraine og truer hele Europas fred og frihed. Han må standses ved sammenhold i Europa og forhåbentlig fortsat bistand fra USA.

Forfærdende krige hærger Afrika og Mellemøsten med massefød, sult og ødelæggelse som resultat.

Lige nu er det krigen i Gaza, der samler den største opmærksomhed.

For de fleste mennesker i det globale syd og for mange af os i det rige Vesten er krigen et graverende eksempel på vestlige regeringers hykleri og dobbeltmoral, når det gælder om at håndhæve krigens love, respektere fundamentale menneskerettigheder og opretholde en international retsorden. Også når dem, der rammes, ikke er hvide og ikke er vore allierede.

Kampen om retten til det historiske Palæstina er 125 eller i hvert fald 75 år gammel.

FN har i 77 år krævet en to-statsløsning.

Gode mennesker i Israel og Palæstina og i verden omkring har søgt at mægle for ar bringe denne løsning på vej.

Men det er altid blevet afsporet af terrorister på den ene eller den anden side.

Resultatet for palæstinenserne har været fordrivelse, besættelse, ydmygelse, fravær af national selvbestemmelse og individuel frihed.

Det var jødiske terrorister. der myrdede FN’s første mægler Folke Bernadotte, massakrerede landsbyer som Deir Yassin og i 1995 myrdede den sidste israelske leder, der havde både autoritet ig vilje til fred, Yitzhak Rabin.

Det var palæstinensiske terrorister, der i flæng myrdede blandt lødiske civile – senest kulmineret med dødskulten Hamas’ forfærdende massakre 7. oktober sidste år, der har nedkaldt en hidtil uset katastrofe over Gazas 2,3 millioner mennesker.

Alle stater har ret til at forsvare sig mod terrorisme.

Men også Israel er medlem af FN og har tilsluttet sig dé regler om forbud mod krigsforbrydelser og folkemord, som vi besluttede oven på rædselerne i 2. verdenskrig: Forbud mod terrorkrig.

Israels svar på massakren 7. oktober kan ikke begrundes som selvforsvar, Det er en ubegrænset hævnaktion mod et helt folk, der i forvejen har været indespærret i 17 år i verdens største åbne fængsel – en forarmet og overbefolket storby på størrelse med Langeland, hvor overlevelse afhang af FN’s bistand gennem UNRWA, Nu er på godt et halvt år 34.000 dræbt – langt de fleste børn og andre civile. 80.000 sårede – mange invaliderede for livet. 80 pct, af alle boliger og infrastruktur ødelagt.Mangel på vand, mad og medicin og derfor truende hungersnød og sultedød.

Intet sted i verden er på så kort tid blevet slået så mange FN-medarbejdere og så mange journalister ihjel, samtidig med at Israel har søgt at stoppe kommunikation ud af krigszonen.

Netanyahu har – som regeringschef for de værste racister og fascister i en israelsk regering nogen sinde – gjort sig selv til den ubestridt værste terrorist i de 75 års konflikt. 

Hvordan bør Danmark reagere:

Vi bør ubetinget stå på civilbefolkningens side.

Vi må derfor insistere på våbenstilstand, som også USA omsider har accepteret som krav fra FN’s sikkerhedsråd.

Vi må aktivt i samarbejde med resten ad Europa bidrage til bryde de israelske barrierer og levere forsyninger af vand, mad og medicin

Vi bør ubetinget støtte to-stat-løsningen – den svære men eneste tænkelige fredelige løsning, og som alle nu taler for – og som vi skulle have handlet på langt tidligere.

For at presse på for denne løsning bør vi sammen med andre europæiske lande give den palæstinensiske stat diplomatisk anerkendelse.

Vi må ubetinget kræve stop for bosættelser og nye overgreb og fordrivelser på Vestbredden.

Vi må – som USA – sanktionere for at straffe de morderiske bander i det israelske militær og blandt rabiate bosættere, der myrder på palæstinenserne.

Det er også vores ubetingede forpligtelse som medlem af FN og Den internationale Domstol at bakke op og kræve konsekvenser af de afgørelser, der kommer i Sydafrikas sag mod Israel. Det samme gælder afgørelser, der måtte komme om krigsforbrydelser fra den Internationale Straffedomstol. Ved at tilslutte os disse domstole har vi for længst anerkendt deres autoritet.

Vi må skarpt tilbagevise dem, der mener at disse krav er antisemitiske – og at det er forkert at lægge pres på Israel, når de kæmper mod Hamas.

Disse krav og dette pres er nødvendigt i forsøget på at redde Israel fra Netanyahus kurs og hjælpe den jødiske stat til fredelig, langsigtet overlevelse.  " 6490
"133" "https://www.dansketaler.dk/tale/pia-olsen-dyhrs-1-maj-tale-2024" "I ved godt, at man giver stormvejr et navn, ikke?  

Systematikken er, at navnet for den næste storm skal starte med det næste bogstav i alfabetet. 

Stormene i 2023 hed fx Nora, Otto, Pia og Rolf.

Tænk hvis regeringer gjorde det samme med sine politiske succeser…

Altså gav dem et navn…

Nu er det selvfølgelig ikke aktuelt for denne regering.

Det har godt nok stormet en del omkring den. 

Men regeringen har som bekendt ikke rigtig skabt nogen nævneværdige succeser af en sådan storhed, at man med nogen rimelighed kan navngive dem.

Der skal altså være lidt schwung over det. Det skal være en rigtig storm, for at få et navn.

Og i politik skal det være en rigtig succes, for at få et navn…

Men det kan jo blive småt for enhver…

Det er måske så også forklaringen på, at vores venner i Socialdemokratiet i år må markere 1. maj 2024 med at fejre en succes fra den forrige regeringsperiode…

Og her tænker jeg selvfølgelig på ”Arne”. Som i Arne-pensionen.

Men A som i Arne er altså genbrug fra forrige valgperiode. 

Måske SVM-regeringen skal navngive deres fiaskoer i stedet – de kan passende starte med bogstavet B…

B. Som i Bededag? Det er vist til kataloget over fiaskoer…
 

Men i år går Arne på Arne-pension…

Og det skal – virkelig – være ham vel undt.

Så et stort tillykke herfra til Arne.

Det er velfortjent – ligesom det er for så mange andre, der har haft et meget langt arbejdsliv.

Når jeg tænker tilbage på sidste regeringsperiode, så er retten til tidlig tilbagetrækning én af de ting, som jeg er virkelig stolt af.

Det var ét af de vigtigste og mest retfærdige tiltag, vi har lavet sammen med socialdemokraterne. 

Vi lavede flere gode ting i den forrige regeringsperiode – minimumsnormeringer, ret til gratis psykologhjælp… klimalov. 

Listen er lang.

Ja – vi arbejdede benhårdt for forbedringer i hverdagen for mennesker af kød og blod. 

For lønmodtagere, som de er flest.

For forbedringer til dem, der ikke er født på bagsædet af en Porsche…

Vi kæmpede for bedre velfærd – ikke for skattelettelser.

Og stod det til mig, så var vi fortsat ad den vej. Den røde vej! Sådan blev det jo desværre ikke.
 

Men alt blev jo ikke fixet eller blev godt nok – bare fordi vi fik lavet en forbedring for dem, der har været længst tid på arbejdsmarkedet. 

Pensionsalderen stiger stadig.

Og derfor skal vi videre. 
 Det mener jeg sådan set også regeringen skal…

Vi skal da sikre, at Arnes søn og Arnes datter også får den mulighed, når de en dag har været meget længe på arbejdsmarkedet, og kroppen begynder at sige fra. 

Mange af Jer har haft et langt arbejdsliv. 

Jo, jeg har godt set et enkelt gråt hår eller to i forsamlingen…

Og hvis man har været mere end 40 år på arbejdsmarkedet i et krævende job – så er det altså ikke bare en regnearksøvelse, når regeringen taler om forhøjet pensionsalder.

Så er det tillægstid til kampen, der slider ekstra hårdt på kroppen.

Så er det hårde timer i overtid, der går fra gode stunder med børnebørnene.

Så er det tid og kræfter der forsvinder fra de drømme, ønsker og planer, man havde lagt for sit otium – efter kampen for længst skulle være fløjtet af.

Og jeg synes faktisk ikke det er en rimelig måde at bruge hverken de menneskelige eller de økonomiske ressourcer på […]

Slet ikke når man samtidig drysser skattelettelser ud, og for eksempel vil kigge på en sænkelse af aktiebeskatningen… for dem med mest i forvejen.

For ved I hvad:

Hvis regeringen forsøgte at bilde os ind at en top-top-skat skulle skabe én eller anden form for mere retfærdig balance i byrdefordelingen i vores samfund…

… ja, så kan jeg love Jer for, at en sænkelse af aktiebeskatningen hurtigt løfter byrden af de mest privilegeredes skuldre igen…

Men kravet til de almindelige lønmodtagere, det er: 

I skal yde mere – i længere tid…

I skal ud i forlænget spilletid.
 

Men lad mig give et andet eksempel som er helt skørt:

Stress koster vores samfund 16,5 milliarder kroner.

Eller godt 60 millioner arbejdstimer.

Eller 55.000 årsværk

Hvert år.

Og det er – ærlig talt – himmelråbende tåbeligt, at vi som samfund slider folk ned med den ene hånd – og med den anden hører regeringen kræve at folk skal arbejde mere, og at de derfor har afskaffet St. Bededag…

… og så, oven i det…

En regering som samtidig udskammer dem, der såmænd bare forsøger at få deres pressede hverdag til at hænge nogenlunde sammen.

I kender det jo godt. 

Mange af os får det desværre tæt inde på livet i en periode:

En partner, som rammes af alvorlig sygdom…

Et barn som mistrives.

Eller en gammel forælder, hvor demens eller Parkinsons eller Sklerose eller ALS eller en anden frygtelig lidelse, gør tilværelsen tung og sorgfuld – også for os som pårørende…

I de situationer…

I de faser i tilværelsen…

Det er i de situationer, at vi kan få brug for – bare i en periode – at kunne trække stikket på jobbet.

Dét behov vil en stor del af os opleve.

Og så er vi klar til at tage en ekstra tørn på et andet tidspunkt. For vi har jo brug for en balance. En balance mellem arbejdsliv og familieliv! En balance, der….

[…]

Den regering vi har spekulerer i overtid.

Nogle i regeringen mener sågar, at man skal være decideret stolt, hvis man henter sine børn fem minutter i lukketid fra børnehaven.

Hvis man skal følge den logik: Er det så faktisk ikke endnu bedre, hvis vi henter børnene EFTER lukketid, kunne man spørge…

Betyder det så også, at man skal have endnu mere sved på panden, når man efter børnehaven skal sørge for praktikken for sin demente mor?

Kan I høre det?

Så kører regeringen igen på overtid.

De bliver ved med at lægge minutter til spilletiden…

For lønmodtagerne, altså.

Fik jeg nævnt St. Bededag?
 

Enhver kan se, at det ikke er holdbart.

Og tænk hvis vi faktisk kunne indrette os på en måde, hvor det heller ikke var nødvendigt?

DERFOR foreslår vi i SF en ret til nedsat tid – i særligt svære faser af livet. 

Og en mulighed for økonomisk kompensation, hvis man er medlem af en a-kasse. 

Dagpengeforsikringen skal styrkes og videreudvikles fra at være en arbejdsløshedsforsikring, til også at være en arbejdslivsforsikring. 

Med en udvidet arbejdslivsforsikring kan vi skabe en tryghed i arbejdslivet for den enkelte…

… og sikre den tid til omsorg – og til sorg – som rammer mange. 

For vi ved det godt.

I ved det:

Det er sindssyg hårdt – også for de pårørende – når én i familien skal gennem et svært kræftforløb. 

Det er ofte et kapløb mod tiden.

Det er også benhårdt for de unge familier, når de skal kæmpe for at få deres barn udredt…

Så: SF vil kæmpe for at vi kan gå ned i tid, når livet rammer.

Og dét vil vi kæmpe for, bliver en del af grundlaget, når der skal dannes en ny, rød regering efter valget!

En rød regering!

[…]

Det næste valg bliver derfor helt, helt afgørende.

Lad os være ærlige: Ingen ønsker den her midterregering.

Ingen ønsker den her overtids-regering.

Ingen fik, hvad de troede de ville få.

Den skulle være handlekraftig og løse de svære ting…

Men hvad vi fik var en håbløs regering, der sløjfer en helligdag og derpå deler pengene ud i topskattelettelser…

Som udskammer de pressede familier.

Og som sår tvivl om vilkårene for tilbagetrækning.

Som kræver forlænget spilletid af lønmodtagerne. Men ikke kræver noget ekstra af de mest privilegerede.

Og som ikke vil oplyse Folketinget om hvor mange milliarder der vitterlig er i ekstra råderum – for at svække partiernes og kommunernes forhandlingssituation.

Og for at dække over, at de sætter topskattelettelser over velfærd.

Så:

Misforstå mig ikke.

Det handler ikke om at alting skal være fuldstændig ens og lige for alle, ned på mindste decimal, i det her samfund.

Det handler ikke om, at folk ikke må have succes, gøre det godt og skabe noget for dem selv.

Nej, det handler om, at vi samtidig med vores vækst i velstand også skal have en fælles forståelse af, hvad vi alle får ud af et godt, fredeligt og – ikke mindst: Et mere lige samfund.

At der også må være noget retfærdighed.

Og at de nemme gevinster, skabt på spekulation, derfor skal give mere tilbage til det arbejdende fællesskab.

Og en forståelse af, at de helt store formuer ikke er opstået ved en enkelt persons helt ekstraordinære indsats…

… men er resultatet af en lang række forhold, som også samfundet har bidraget til.

At vores skoler, daginstitutioner, uddannelser, hospitaler…

At vores lærere, pædagoger, rengøringshjælpen, sygeplejersken, sosu-assistenten eller sosu-hjælperen…

… at mekanikeren, at Falck-redderen osv. osv. – alle sammen spiller en helt afgørende rolle for det fundament, som de såkaldt ”store succeser” hviler på.

At vores samfund er en holdsport.

At vi vinder og taber sammen.

Og så endelig: At mådehold, respekt for værdier, respekt – også for andres arbejde – er en dyd…

… også selv om man er mangemillionær.

Vi har alle glæde af vores demokrati…

… af trygheden, af tilliden og af friheden. 

Noget vi som danskere nyder mere af, end de fleste mennesker på denne klode.

Dét skal vi værne om.

Og hér er gode og ansvarlige vilkår på vores arbejdspladser og i vores arbejdsliv en temmelig vigtig faktor.

Også vores tryghed når det gælder retten til tidlig pension.

[…]

For dér hvor vi jo virkelig mærker det – det er når vi når en alder, hvor kræfterne ikke er som de var engang…

Når vi skal begynde at indstille os på, at tiden på arbejdspladsen ikke holder evigt…

Hør her:

Aldrig før har så mange danskere været i arbejde.

Hver dag bidrager 3 mio. lønmodtagere til at holde hjulene i gang. 

Vores børnefamilier er nogle af dem der arbejder allermest…

Virkelysten er i top blandt danskerne.

Men det glohede arbejdsmarked kommer også med en pris. 

Årtier med ensidigt fokus på at øge arbejdsudbuddet, har vist, at Tidlig Pension, Arnepensionen og Seniorpensionen er helt, helt nødvendige ventiler - på et stadig hårdere arbejdsmarkedet.

Ikke mindst i lyset af udsigten til en stigende pensionsalder. 

Desværre er ordningerne blevet genstand for politiske tovtrækkeri, og det har skabt utryghed om muligheden.

Dem, der har været længst på arbejdsmarkedet og haft hårde jobs, de spejder efter dommeren og tænker:

”Fløjter hun aldrig af”? ”Det kan da ikke blive ved med at blive lagt ekstra minutter på…”?

 
Det skaber en utryghed, som ingen har gavn af.

Ingen.

En utryghed som også er helt unødvendig i så velhavende et samfund.

Da vi aftalte retten til tidlig pension, troede man, at 29.000 ville bruge den. Men det viste sig kun at være 12.000 personer. 

Det er et vink med en vognstang om, at kriterierne er for strenge eller ydelsen for ringe. 

SF og Enhedslisten ønsker derfor at fremrykke det planlagte eftersyn med ordningerne allerede til i år, fordi vi allerede nu kan se, at ordningen er mindre anvendt end forventet.

Og så foreslår vi at afsætte 1 mia. kr. til at styrke vilkårene for tidlig pension. 

Staten har sparet milliarder på, at danskerne bruger tilbagetrækningsordningerne mindre. 

Det er, ærlig talt, kun rimeligt, at pengene bliver hos seniorerne.

Tænk hvis man fortsat kan gå på tidlig pension, når man er 64 år – selvom den generelle pensionsalder stiger… 

Lad os kigge efter forbedringer. 

Lad os se om vi kan indrette det mere retfærdigt - og til gavn for flere.

Lad os se om kravene om forlænget spilletid og tillægstid virkelig skal gælde for alle.

Det mener jeg ikke.

Der er brug for tryghed for lønmodtagerne – ikke mindst dem som har haft et langt og slidsomt arbejdsliv.

Der er ingen grund til at skabe unødig usikkerhed – der er nok af andre ting i Verden der bidrager til det.

Vi kan vælge at droppe skattelettelserne til de mest velhavende.

Vi kan investere de mange ekstra milliarder i råderummet i velfærd.

Vi behøver ikke skabe utryghed om pensions- og tilbagetrækningsmulighederne.

Men jeg er bange for, at det kræver en ny rød regering 😉

Den regering vi har – den kører i den grad på overtid.

Og… derfor ved I vist også godt, hvor I skal lægge jeres stemme næste gang. Fortsat god 1. maj. Og tak fordi jeg måtte være med her i dag." 11988
"134" "https://www.dansketaler.dk/tale/line-barfods-1-maj-tale-2024" "Tak  
Jeg bliver altid glad, når jeg er til 1. maj. Når vi sammen fejrer vores sammenhold og de mange sejre vi har fået gennem årene. Ikke mindst generationerne før os. 
For nylig genlæste jeg nogle af min farfars erindringer. Han fortalte bl.a. om den første strejke blandt de første cykelbude i København.  
Han fortæller: 
”Midt i 1890’erne startede Københavns Telefonkiosker. Det var noget ganske nyt og vakte megen opsigt. Byens folk fandt det smart og helt storstadsmæssigt. Jeg blev bud ved kioskerne, og vi var i alt 15-20 store drenge, der fik det job. Vi fik cykel, uniformsbluse og en flot skottehue og 6 kr. om ugen for at arbejde fra 8 morgen til 8 aften. Vi var raske drenge og blev hurtigt populære i byen. Vi blev brugt til det utroligste. Vi kørte med ekspresbreve, bragte blomsterbuketter ud, fornyede lotterisedler, hentede teaterbilletter, og meget andet.  
En dag havde jeg været en ret lang tur på Frederiksberg og Østerbro. Da jeg kom hjem til kontoret og afleverede min køreseddel sagde direktøren til mig. ”Det var jo rigtig flinkt kørt, lille 9”. Nu eller aldrig tænkte jeg og busede ud: ”Ja, men jeg skulle sige fra far, at jeg skulle ha’ 1 kr. mere om ugen!” 
Jeg nåede lige at dukke hovedet for den lussing der blev ramlet ud efter mig, min fine hue havnede i papirkurven, og jeg blev hældt ud. Færdig med mig. 
Nå, vi drenge talte så om sagen og en time efter var der stille i gården. Kun én dreng kørte, ham havde vi givet lov at arbejde, for han havde en syg mor og en lille søster at forsørge. 
Vi strejkede. Kontoret lå på Nørregade. Vi tog opstilling ved Nørrevold og Krystalgade. Ingen drenge kom til at tage arbejdet op efter os. 
To dage varede strejken, så fik vi en krone mere om ugen og 25 øre i timen for kørsel fra 8 til 10 aften.” 
Mange andre arbejdere gjorde det samme som min farfar og hans kammerater. De viste at sammen kan vi ændre vores vilkår. Sammen kan vi ændre samfundet. 
Fællesskabet gør os stærkere. 
Ændringen af København til en by med grønne gårde og masser af cykler, den by vi har i dag, skete også fordi folk gik sammen. Rev plankeværkerne ned og brækkede asfalten op i gården. 
Kørte i cykeldemonstrationer og i det hele taget selv skabte ændringer. 
Og det er det samme vi skal gøre i dag. 
Vi taler meget om grøn omstilling i forhold til at spise mindre kød og mere grønt. Køre mere på cykel og mindre i bil. 
Men for mig handler den grønne omstilling også rigtig meget om at ændre på, hvad vi værdisætter i vores samfund. 
Vi skal væk fra at alting handler om, at vi skal knokle derud af. Nærmest fra vi bliver født, skal der tempo på. Hurtigt lære at tale rent, hurtigt lære at læse og skrive, hurtigt gennem uddannelsen og så ud at arbejde så meget som muligt. Og blive ved med at knokle hele livet. 
Og undervejs skal vi så helst købe så meget som muligt, som vi hurtigt smider ud, så vi kan købe noget nyt og holde hjulene i gang. 
Jeg drømmer om og arbejder for nogle helt andre værdier. 
Hvor børn skal have lov at være børn og det at lege ses som noget man skal have tid til. 
Hvor vores unge har tid til at prøve sig selv af og finde ud af, hvad de gerne vil med deres liv. Og har mulighed for at ændre det undervejs. 
Samfundet forandrer sig. Vi mennesker forandrer os. Det arbejde man starter sit arbejdsliv med er ikke nødvendigvis det man vil have resten af livet. 
Og især drømmer jeg om og arbejder for et arbejdsliv, hvor man får ny energi af at gå på arbejde. Fordi der er tid til at man kan gøre sit arbejde ordentligt. Der er mulighed for at man kan få indflydelse på sit arbejde. Og hvor man stadig har masser af overskud, når man en dag går på pension. Så man har kræfter til at lege med sine børnebørn. 
Hvorfor er det kun de rige, der skal have lov til at bruge tid på det de har lyst til?, hvorfor er det kun de rige, der have lov til selv at bestemme, hvornår de går på pension ? 
Når vi får ændret arbejdslivet, så får vi også mere overskud til at få repareret ting der er gået i stykker i stedet for at smide dem ud og købe nyt. 
Vi får overskud til at købe friske grøntsager og lave mad med vores børn i stedet for at smide noget færdiglavet i indkøbskurven, der bare skal varmes. Eller overskud til at spise sammen med andre og glæde os over fællesskabet ved et langbord. 
Fagbevægelsen har i hele sin historie kæmpet for en kortere arbejdstid. Nu er det på tide at få arbejdstiden endnu længere ned. Samfundsøkonomien er stærk som aldrig før. Der har aldrig været flere mennesker i arbejde. 
Så jeg kan simpelthen ikke forstå, hvordan Socialdemokratiet, der kommer fra arbejderbevægelsen, kan afskaffe en fridag, som de gjorde med Store Bededag. 
Samtidig med at de kræver at almindelige mennesker skal arbejde mere og mere, så giver de store skattelettelser, så de rigeste kan tjene endnu mere på deres aktier. Uden at røre en finger. 
Det er hamrende uretfærdigt. 
Men kampen for at genindføre Store Bededag er i fuld gang. Vi kan vinde den kamp. Hvis I er med! 
32 mennesker døde sidste år på deres arbejde i Danmark. Det er 32 for mange. 
Og i EU dør ca. 90.000 mennesker årligt alene pga asbest. Men Nikolaj Villumsen fra Enhedslisten har i de sidste fem år kæmpet hårdt i EU-parlamentet sammen med dansk og europæisk fagbevægelse. Og det lykkedes. Der blev vedtaget en EU-reform med langt lavere grænseværdier end dem der har været gældende hidtil. 
Det er helt afgørende, at vi fastholder kampen for, at man ikke skal blive syg af at gå på arbejde. Hverken fordi man udsættes for farlige stoffer eller fordi arbejdet er så hårdt at man får stress, når man ikke kan nå at gøre sit arbejde ordentligt. 
Kampen for et ordentligt arbejdsmiljø skal føres alle steder. En del af kampen kræver folk i EU, der kæmper for arbejderrettigheder, andet foregår i Folketinget og i kommunerne. Og ikke mindst ude på arbejdspladserne. I Københavns Kommune har vi en enhed der bekæmper social dumping og slår hårdt ned på firmaer som Nemlig.com, der groft udnyttede deres chauffører. 
Men vi skal også sikre, at de kommunalt ansatte har ordentlige vilkår. Og der har vi brug for at de ansatte siger klart og tydeligt fra, når tingene ikke er i orden. Vi har brug for et godt samarbejde, så vi politikere kan rejse problemerne og sammen med tillidsfolkene få ændret vilkårene. 
Første maj minder mig altid om, at de bedste løsninger er de solidariske. 
Dem, hvor vi arbejder sammen. 
Det har arbejderbevægelsen vist gang på gang. 
De løsninger, hvor vi ikke lader grådige kapitalfonde, spekulanter eller milliardærer bestemme. 
Det gælder på arbejdsmarkedet. 
Men det gælder også på boligmarkedet. 
Vi skal have et langt mere retfærdigt boligmarked. 
Jeg kæmper for et blandet København. 
En by, hvor ung som gammel, rig som fattig, enlige som store familier, tilflyttere fra hele landet og hele verden – og folk, der aldrig har forladt deres kvarter. Vi skal alle kunne bo sammen. 
En by, hvor folk med almindelige indtægter har råd til at bo. Hvor alle der arbejder i byen har råd til at bo. Og en by, der tager hånd om dem, der ikke selv kan finde en bolig.
Boliger skal ikke være spekulationsprojekter. Det er helt absurd at man kan tjene millioner bare på at eje en bolig. Uden at røre en finger. 
Vi skal gøre op med, at det kun er pengene der bestemmer. 
Hvis regeringen ville, så kunne vi lave skabe en by for alle. Det er muligt. Så vi skal sammen presse regeringen til at åbne for, at vi kan bygge langt flere almene boliger, langt flere betalbare boliger. 
Og så stoppe med de alt for dyre spekulationsbyggerier. 
Jeg ser retten en betalbar bolig som en del af vores velfærdssamfund. 
Som noget, vi skal kæmpe for på lige fod med andre velfærdsrettigheder. 
Og de rettigheder er ikke nogen, vi har fået foræret. Vi har kæmpet for dem. 
Men vores rettigheder er under et voldsomt pres. Fra regeringen og fra de rige og deres lobbyister. Som påstår at der ikke er råd til velfærden. 
Så der er brug for at vi igen står sammen. At vi igen viser at fællesskab betaler sig. At vi kan løfte i flok. 
Ligesom min farfar og hans kammerater skal vi sammen kæmpe for retfærdighed og bedre vilkår. 
Vi skal sammen gøre op med, at det er pengene der dikterer. Vi skal sammen skabe en grøn omstilling, der er socialt retfærdig. 
GOD KAMPDAG – GOD 1. MAJ " 8238
"135" "https://www.dansketaler.dk/tale/alex-vanopslaghs-1-maj-tale-2024" "Kære kammerater!
Det er 1. maj. Og det er arbejdernes internationale kampdag.
Og jeg kunne jo stå her og tale om, hvordan lavere skat også er klassisk arbejderpolitik. At det faktisk er os borgerlige, der med vores økonomiske politik gavner arbejderne mest.
Men det ved vi jo godt. 
Og hvis arbejdernes kampdag skal have en mening i fremtiden som andet en lejlighed til at drikke fadøl og buhe af Mette Frederiksen i Fælledparken, så skal arbejdernes kampdag handler om noget, som er relevant. 
Arbejderpolitik er jo ikke bare økonomi. Det er jo ikke bare kampen om, at en lille elite sidder på størstedelen af økonomien, mens arbejderklassen holdes undertrykt. 
 
Den gamle marxistiske parole viste sig jo at være forkert – arbejderklassen er kun blevet rigere og rigere for hver generation siden vi fik kapitalismen. 
Nej, moderne arbejderpolitik handler om en helt anden kamp mod en helt anden elite. 
 

En lille elite, der sidder på meningsapparattet og udskamningsmagten. 
Som vil bestemme, hvordan vi skal tale, tænke og opføre os. Om vi må kalde en is for en eskimo-is – eller om vi må mene, at der kun findes to køn. 
 
De vil bestemme, hvad vi skal spise, købe og bruge vores tid på. 
De vil i ligestillings hellige navn hive tvungen barselsesfordeling ned over familierne og kvoter ned over private virksomheders bestyrelser. 
Ikke fordi det er noget, som danskerne som de er flest – altså arbejderklassen – ønsker denne politiske korrektheds spændetrøje. 
 
Tiden er inde til, at den sunde fornuft, som den helt almindelige arbejdende dansker lever efter, ikke bliver trængt tilbage af et magtfuldt mindretal. 
 
Lad os i stedet føre en politik, hvor den sunde, fælles fornuft hersker.
Ja, den sunde fornuft skal herske, så vi ikke blander os i, hvordan familierne indretter deres privatliv.
Den sunde fornuft skal herske, så danskerne ikke får indskrænket deres ytringsfrihed på grund af hensyn til kræfter, der kun vil os det dårligt.
Og den sunde fornuft skal herske, så danskerne kan tale frit, som de altid har plejet. Så de kan leve deres liv uden skam. 
***
Her på arbejdernes kampdag er vi samlet her som repræsentanter for det borgerlige Danmark.
Og hvis der er én ting, vælgerne skal kunne vide sig sikre på, når de stemmer på en af os, er det, at vi er garanten for den fælles fornuft. Snusfornuften. 
De skal vide, at en stemme på os, er en stemme på respekt for den fornuft, som helt almindelige danskere lever deres liv efter. 
De skal kunne regne med, at vi har tillid til, at de godt kan finde ud af, hvordan de skal opføre sig - uden at blive skældt ud af politikere og smagsdommere.  
De skal kunne regne med, at vi har tillid til, at de godt kan finde ud af fordele barselen i familien som det passer dem bedst. 
 
De skal kunne regne med, at vi står vagt om den fælles virkelighed og de objektive kendsgerninger – fremfor at tro at alt er en social konstruktion. 
De skal kunne regne med, at vi står vagt om det liberale demokrati og meritokratiet – fremfor stammetænkning og gruppe rettigheder. 
Ja kort sagt – danskerne skal vide, at det borgerlige Danmark er garanten for den sunde fornuft. 
.. Og for lavere skat selvfølgelig. 
God kamp-dag!" 3177
"136" "https://www.dansketaler.dk/tale/sarah-gruszow-baerentzens-1-maj-tale-2024" "Kære kammerater,
Nu vil jeg få mange af jer ophidsede.
Forestil jer, at I hver dag står op, gør jer klar og går på arbejde. Måske er I endda registreret som selvstændige erhvervsdrivende og overholder alle skatte- og momsregler.
Men hvis der nu opstår problemer på arbejdet, står I helt alene. Der er ingen fagforening eller a-kasse, der kan hjælpe jer, fordi I ikke har lov til at være medlemmer. I er ikke dækket af arbejdsretlige love, og jeres ret til ligebehandling bliver groft krænket. I er overladt til jer selv, og det er endda ulovligt for andre at hjælpe jer.
Jeg ville ønske, at dette var en beskrivelse af arbejdslivet før fagbevægelsen sikrede alt det, vi fejrer i dag. Men desværre er det ikke tilfældet. Det er den barske virkelighed for en branche i dag: sexarbejdernes.
Socialdemokraterne har sovet i timen og forsømt en af de vigtigste arbejderkampe. Det skal vi ændre på nu. Derfor er det afgørende, at vi afskaffer rufferiparagraffen.
For lad mig slå en ting fast: Sexarbejdere vil ikke \"reddes\" - de vil have rettigheder.
I Danmark er det både lovligt at købe og sælge sex, og hver femte mand har benyttet sig af det tilbud. Sex sælger og business is booming. 
Det er den virkelighed, vi bliver nødt til at tage udgangspunkt i, for at forbedre forholdene. 
Rufferiloven forbyder at tjene penge på andres sexarbejde. Det lyder så smukt, at det er umuligt at være imod. 
Men i sit forsøg på at beskytte sexarbejderne ender staten med at gøre det modsatte. De tvinges til at arbejde under usikre forhold.
I stedet drømmer jeg om fagforeninger og overenskomster på sexarbejdsområdet. At man kan leje erhvervslokaler, hyre sikkerhedsfirmaer og bestille chauffører på.
I New Zealand har man en lovgivning, der hverken fremmer eller forbyder sexarbejde, men vigtigst af alt: mindsker skaderne.
De har indført en statsreguleret licens, der sikrer, at dem, vi normalt betegner som bagmænd og bordelejer, lever op til strenge krav om ordentlige arbejdsforhold. Oven i hatten, er de forpligtet til at dele informationsmateriale om sexarbejderes rettigheder. Det er allerede mere, end vi kan forvente fra Wolt og Jensens Bøfhus.
Det er et system, hvor sexarbejderne faktisk er blevet lyttet til, fordi man gerne vil høre. For det er svært at ramme rigtigt, når man aldrig selv mærker konsekvenserne af beslutningerne på egen krop.
Det er bare som om at umyndiggørelsen af sexarbejderne stopper ørerne til.
Sexarbejdere skal have de samme rettigheder som alle andre på arbejdsmarkedet. 
Og det burde ikke være moralske indvendinger, der står i vejen for deres tryghed.
For nu er det sexarbejdernes tur." 2611
"137" "https://www.dansketaler.dk/tale/kira-marie-peter-hansens-1-maj-tale" "Kære kammerater,
Hvor er det skønt at se så mange af jer for at fejre Arbejdernes Internationale Kampdag.
Og selvom nogen måske mest er her for at nyde solen, drikke nogle øl, eller hygge sig med sine venner, så er jeg glad for, at I er her. 
For 1. maj er ikke bare en dag, hvor vi hygger os. Det er også en dag, der binder historien og os sammen. 
Hvor vi kigger tilbage på de kampe, generationer før os har taget, og hvor vi samler kræfter til de kommende. 
Og vi står heldigvis ikke alene. Vi er ikke de eneste, som fejrer kampdagen sammen.
Over hele verden mødes millioner af mennesker i dag, i et fælles ønske om en bedre og mere retfærdig verden.
Og der er meget at kæmpe for, både i Danmark og i EU.
Mange af os på venstrefløjen har nok af og til haft et lidt anstrengt forhold til EU. 
I sin første levetid var EU, eller EF, på mange måder til for storkapitalen, og almindelige menneskers ve og vel var ikke noget, man rigtig tog sig af. 
Det er vi heldigvis godt i gang med at få ændret på, og gennem tiden har EU været med til at sikre mere ligestilling, et sundere arbejdsmarked og bedre vilkår på arbejdsmarkedet. 
Vi i SF har allerede bidraget til store fremskridt i EU, som vi er stolte af, og som har været med til at sætte retningen for et mere retfærdigt Europa.
De røde partier i EU har sikret bedre standarder for arbejdsmiljøet og bedre beskyttelse af dem, der arbejder med asbest.
Vi har sørget for, at Wolt-bude, rengøringsassistenter og andre, som arbejder via digitale tjenester, har fået rettigheder som arbejdstagere med ret til pension, sygedage og overenskomster.
Selv har jeg stået i spidsen for en ny lov om lønåbenhed.
Loven er et vigtigt skridt på vejen for at mænd og kvinder får lige løn for lige arbejde.
For hvis vi skal lukke løngabet, skal det først frem i lyset. 
Det er forbedringer, som millioner af europæere vil få glæde af. Det er jeg ret stolt af.

Men vi er ikke i mål endnu.
Vi lever i en verden i forandring.
Vores arbejdsmarked står over for store omstillinger. Både på det digitale område med nye teknologier som AI, og i den tunge industri for at nå vores klimamål. 
Og det stiller store krav.
Til alle jer, til jeres arbejdspladser og til os politikere. 
Og vi må IKKE tabe nogen på gulvet. 
Derfor har vi på venstrefløjen længe kæmpet for en social pagt i Europa, der sætter mennesker før markedet, og får alle med.
For det første skal vi gøre det lettere at få en god efteruddannelse. Som slagterimedarbejderne fra Sæby, der sidste år mistede deres arbejde.
Her er det EU, der betaler for efteruddannelsen til nordjyderne.
Men ét er at sikre, at ingen står uden arbejde. Noget andet er at sikre, at alle trives på deres arbejde.
I kender nok selv nogen, der har haft stress. Måske jer selv? Måske jeres kollega? 
Stress-niveauet i EU er ALT for højt. I 2021 havde 27 % af Europas arbejdere haft stress på grund af deres arbejde. 
Det duer ikke. Og derfor skal vi sørge for, vi kan koble af.
Det gør vi blandt andet ved at sørge for retten til rent faktisk at holde fri, når man har fri. 
Og ved at sikre et mere fleksibelt arbejdsmarked, der kan tage højde for de svære perioder i vores liv.


Og så skal vi have en ny udbudslov i EU, hvor vi insisterer på overenskomstkrav, lærlingeordninger, grønne krav og kædeansvar. 
Samtidig skal vi styrke fagbevægelsen og arbejdsmarkedets parter i EU.
En stærk fagbevægelse er nemlig fundamentet for et retfærdigt arbejdsmarked 
Jeg vil vove den påstand, at vi har verdens bedste arbejdsmarkedsmodel. 
Tænk sig, hvis resten af Europa også kunne få glæde af et organiseret og stærkt arbejdsmarked. 
Derfor skal vi sikre, at fagbevægelsen får mulighed for at trives i hele Europa, og ikke knægtes af politikere eller lovgivning, der gør det svært eller umuligt at organisere sig. 
Vi skal inddrage arbejdsmarkedets parter endnu bedre, når vi laver EU-lovgivning.
Ja, egentlig ville det jo være det bedste, hvis parterne kunne indrette det europæiske arbejdsmarked, eller vi kunne lave en form for trepartsmodel i EU. 


Som I kan høre, så står vi overfor nogle store kampe i Danmark og Europa. Og jeg er i hvert fald ikke færdig med at kæmpe for et mere retfærdigt Europa. 
Selvom EU kan virke fjern, og vi ofte hører om krumme agurker og lakridspiber, så skal I vide, at vores kamp er med helt inde i EU’s hjerte. 
For det er i EU, vi kan lave de store forandringer. Det er EU, der påvirker alt fra vores arbejdsmiljø til ligestillingen. Det er EU, der sætter rammerne for, hvor meget vi kan investere i vores lokale velfærd. Og det er i EU, vi forbedrer arbejdsforholdene og sørger for, at den grønne omstilling ikke efterlader nogen på perronen. 
Der er mange vigtige temaer til valget: Sikkerhed, klima og migration fylder meget.
Men jeg håber, vi kan give hinanden håndslag på, at det også skal handle om, hvordan vi skaber et mere retfærdigt EU, hvor alle har gode arbejdsvilkår og et sundt arbejdsmiljø. 
Derfor er det kommende EU-valg ikke bare et valg af politikere.
Det er også et valg om fremtidens arbejdsmarked.

Husk at stemme til EU-valget 9. juni. Og husk at stemme rødt! 
God kampdag!" 5095
"138" "https://www.dansketaler.dk/tale/rosa-lunds-1-maj-tale-2024" "Frederik Hvad laver du her
Jeg vil gerne starte med at komme med en klar besked til de af jer der har rødder i et andet land end Danmark, og en besked i gerne må viderebringe til de af jeres kollegaer der ikke er her i dag;  
I Enhedslisten har vi tillid til jer – og vi skylder jer en kæmpe tak! 
At se toppolitikere og ministre fra det største regeringsparti gøre alt hvad de kan, for at bekræfte Frederik Vads påstande som er trukket direkte ud af hans fordomsfulde fantasier om helt almindelige danskere, der bare tilfældigvis har lidt mere pigment end sådan nogen som mig, er fuldstændig absurd!
Er der problemer med negativ social kontrol, religiøse dogmer som sætter sig over lov og ret og bandekriminalitet? Ja det er der! 
Skal vi snakke om dem? Ja det skal vi
Skal vi løse problemerne? Ja det skal vi
Og det som Frederik Vad nægter at forstår er at vi har brug for jer til at løse de problemer vi ved der findes.
Som velfærdens helte er det jer der har evnerne og er tættest på de mennesker det handler om, og derfor er det jer der kan løse problemerne.  
Vores velfærdssamfund, vores sundhedsvæsen, plejesektor og sociale system, ville slet ikke kunne hænge sammen hvis ikke i stod op hver dag, og tog ansvar. 
Hvis I ikke var dem der viste resten af Danmark hvordan vi skal passe på hinanden, hjælpe hinanden og yde præcis den ekstra indsats som særligt Mette Frederiksen mener der skal til.  
Og uanset om man har et tørklæde på fordi man er muslim eller et kors om halsen fordi man er fan af Justin Bieber, ja så synes jeg at har lov at passe sit arbejde i fred. 
Det er som om at uanset hvad med man gør som dansker, der har sine rødder et andet sted så kan man ikke gøre noget rigtigt, også selvom mange af jer er født her. 
I har gjort alt det i har fået besked på; lært sproget, taget en uddannelse, går på arbejde, terpet Olsen Bande film og grundloven til indfødsretsprøven. 
Det rødbedefarvede pas har i måske endda i hånden, og alligevel skal i have af vide at det ikke er godt nok. 
Det er altid er jer der står for skud når Socialdemokraterne og højrefløjen skal prøve at dække over noget andet de har gang i
Måske håber de at i glemmer at det ligelønsløft de har lavet slet ikke er tilstrækkeligt, eller også prøver de at dække over at de er i gang med tage penge fra de studerende. 
Jeg ved det ikke, men jeg ved at det ikke er okay at udskamme en hel befolkningsgruppe. 
 – så Frederik – Vad, har du egentlig gang i? 
 Handicap
Første maj handler om Frihed. Frihed til at gå på arbejde uden at blive syg, frihed til at gå på pension – og frihed til at holde ja, fri. 
Prøv at lukke øjnene og tænk på hvornår du føler dig allermest fri?
Måske er det når du snører løbeskoene og løber en tur eller når du pakker gummistøvlerne for at tage på festival? 
Måske er det når du løfter dit barn op til en svingtur?
Eller også er det når du kan mærke græsset under dine tæer?  
Det er ikke alle mennesker i Danmark der har den frihed.  
Måske er der en i jeres familie der ikke er her i dag, fordi man ikke komme rundt her med en kørestol.
Eller en ven som ikke kunne komme med i dag fordi der ikke var en hjælper i morges til at hjælpe vedkommende i tøjet. 
Eller en kollega som må blive hjemme, fordi der ikke er en transport mulighed her til i dag hvis man ikke kan gå selv.  
Ja, jeg taler om mennesker med handicap.  
Vi kender allesammen hver og en af os herinde en der lever med handicap; enten synligt eller usynligt. 
En trejdedel af os her i Danmark lever med handicap 
Og et det betyder at ca. en million af os er pårørende til et menneske med handicap  
Jeg lever selv med et som endnu er usynligt, men hvis i kigger godt efter kan i måske at jeg hælder en lille smule til venstre i mere end en forstand, jeg har nemlig været lam i venstre ben og lider af sclerose. 
Jeg er så i den såkaldt heldige kategori, fordi jeg tilfældigvis er ramt af en sygdom som Dronning Magrethe d. 2. har valgt skal have legater og en hel ferieby, man kan bruge. Og ikke mindst der også er mennesker i USA der sidder på store pengekasser og har kastet en masse penge efter forskning i en kur mod sclerose.
Så på den måde skal jeg vel føle mig heldig. 
Krop og klasse
For handicap og sygdom kender ikke din pengepung, eller dine forældres pengepung. Så jeg er heldig at der er nogen der har satset deres penge lige præcis på det jeg fejler. 
Men sådan er det ikke for alle – langt fra 
Tag fx Carina, en kvinde jeg mødte for et par uger siden. Carina er mor til Emma på 6 år.  
Emma har en sjælden sygdom og lever derfor med et svært handicap, hun kan ikke bevæge sig uden hjælp og får sin mad gennem en sonde. 
Carina har derfor gået hjemme og passet Emma siden hun blev født. 
Det betyder at hustanden kun har en indkomst, og det er ikke et livsvilkår hverken Carina eller Emma har valgt.  
Hvis Carina skal have en bil, så hun og Emma rent faktisk kan komme ud i verden – komme til legeaftaler og på hospitalsbesøg og ikke skulle være afhængige af om en elevator på den nærmeste station virker, så skal familien gældsætte sig. 
Ordningen med handicap-biler er nemlig sådan at man skal indgå en aftale med kommunen om at låne pengene til bilen og afdrage dem de næste 8 år – uanset om man har brug for bilen så længe. Når bilen er til et barn vil behovet typisk ændre sig, men der er ingen vej ud af aftalen om bilen. 
Derfor har Carina ikke en bil til sin datter der lever med handicap – hun og familien har simpelthen ikke råd til at hænge på regningen. 
Og det er bare et eksempel på hvordan det kan være svært at få hjælp som borger med handicap. 
Et andet eksempel er at reglerne er sådan i dag, at man skal søge hver gang man har brug for et hjælpemiddel og man skal dokumentere at man har brug for den hjælp. 
Som om gangstativer og badestole er noget man ville rive ned fra hylderne hvis man ikke have brug det. 
Altså jeg tør godt vædde en kasse øl på at alle gerne vil kunne gå i bad selv, og kunne bevæge sig uden hjælpemidler. 
Og hvorfor fortæller jeg jer alt det her – i ved det jo muligvis godt. 
Jeg fortæller jer det, fordi jeg håber at i er lige så rasende over det som jeg er, eller at i hvert fald bliver det nu. 
Jeg er rigtig godt og grundigt rasende over hvordan mennesker med handicap hele tiden oplever at der ikke er nogen der vil tage ansvar for de forhold og levevilkår vi byder dem.  
På Christiansborg, der siger regeringen at det er kommunernes ansvar og ude i kommunerne der kigger de på den slunkne kommunekasse og kan ikke se hvor pengene til at hjælpe med mennesker med handicap skal komme fra. 
Det er på en måde ligesom det meme i alle sammen kender hvor 3 spidermænd peger på hinanden - det er sådan det er med handicapområdet. 
Lige nu er man på Christiansborg i gang med at forhandle om hvad der skal ske med handicapområdet, og de næste par dage vil i nok få tudet ørene fulde af regeringens spin om at nu laver man en aftale der betyder helt nye forbedrede vilkår for mennesker med handicap. 
Det de glemmer at fortælle er at hele forudsætningen for aftalen er besparelser. 
Man vil nemlig kun indfører nye initiativer hvis de giver en besparelse. 
Det giver jo ingen mening. 
Så de næste dage vil der blive diskuteret tal og udgifter, i stedet for at vi tager en snak om, om vi virkelig kan tillade os at behandle mennesker på den måde som vi gør i velfærdsstaten Danmark. 
Spørg jer om det virkelig hører hjemme i et velfærdssamfund at man kun kan få de hjælpemidler man har brug for hvis man kan købe sig til dem, som det er i Carina og Emmas tilfælde?  
Fordi sygdom og handicap ikke kender din pengepung kan det ske for os alle sammen, og det er dem der står nederst der bliver hårdest ramt. 
Derfor koster handicappolitikken ikke kun på pengepungen, men også på ulighedskontoen. 
Hvis fællesskabet ikke kan gribe os i den situation hvor vi har allermest brug for det, så driver det en ulighed som hverken er sund eller retfærdig. 
Og det undrer mig at man på en nat kan finde 48 mia til forsvaret, men ikke kan finde penge til de mennesker der har allermest brug for hjælp!
Det er tid til investeringer på handicapområdet, ikke besparelser. 
Afslutning:
Uanset om du går og bekymrer dig om den stigende pensionsalder, om hvorfor politikere udskammer en hel befolkningsgruppe, eller om der også er et velfærdssamfund der griber dig hvis du bliver alvorligt syg, så husk at vi selv skaber det samfund vi lever i. 
Den retning Danmark, bevæger sig i, kan ændres, hvis vi vil. 
Det er ikke en naturlov, at de rigeste skal blive rigere, og at de, der har mindst, skal have endnu mindre. 
De politiske beslutninger træffes af mennesker. 
De mennesker kan skiftes ud. 
Beslutningerne kan ændres.  
Og det skal være mit budskab på denne her kampdag – det er jer der kan ændre beslutningerne
Rigtig god kampdag 
 

 

   " 8771
"139" "https://www.dansketaler.dk/tale/ib-noerlunds-1-maj-tale-1960" "Arbejderklassens internationale kampdag - ”den eneste dag, vi selv har valgt” (Nexø) – ligger med rette i den tid, hvor det nye bryder frem.

Måske lidt koldt i luften endnu. Ser de nye skud. Om føje tid vil alt stå i blomst. 

Sådan også politikken. Indennem [sic] den kolde krigs vintersæde. ”Frie verden” - den ”bedste orden af alle”. Falder bragende ned som istapper ved tøbrud. Sydkorea – Syng man Rhee, demokratisk lamsebasse, intet ondt tilskrive. Nu: 12 års grusomme enmandsdiktatur; totur, valgsvindel, djævelskab. Fejet væk af en rejsning i folket, som vil gå videre. Tyrkiet – fascistisk diktatur omdøbt til demokrati, fordi i Atlantpagten. Svindel, tortur, korruption. Afrika - ”undermennesker” på egen jord. 

Terror, uværdige, hævder eget menneskeværd. Ingen tvivl om at fremtiden i Afrika er deres.

Efter Cuba, øvrige Sydamerika – hidtil private jagtmarker for amerikansk kapital. Også den tid øjensynligt ved at rinde ud.

Andre steder – stærkere eller med begyndende tegn.

Hvad sker? Den kolde krigs orden ved at bryde sammen. Styrer stivet af med krigsforberedelser og tom antikommunisme. Ingen stivelse i. Derfor bryder sammen. 

Hvad var den kolde krig? Verdens problemer løses med militær styrke, mere militær styrke, og mere endnu. Sådan skulle ”verdensbolsjevismen” - ord lånt fra nazi – kues. Resultat: oprustning værre og værre, amerikansk udenrigsminister: gå til krigens rand, våbnene blev frygteligere og frygteligere.

Denne udvikling mere og mere utålelig. Nu også uholdbar, Flere og flere indser: kan kun ende i katastrofen – uden mål og over al forstand. Flere og flere nægter at affinde sig med at magthaverne driver videre ad denne vej.

Hvad kan sikre menneskeheden i denne de grufulde totale våbens tid? Den eneste virkelige garanti: international afrustning.

Ikke blot lette menneskeheden for atomtruslens frygt, for yde kæmpebeløb af skatter til imperialistiske formål – også garanti for opnåelse af national selvstændighed, fordi ingen lægger sig blot, når alle lægger sig blot. En drøm? Aldrig gået før. Nej, vel. Men nu noget nyt. Før: den stærkeste militærmagt altid mod afrustning. Nu anderledes. Den magt, som enhver ved er stærkest, den magt sender raketter op og ikke ned, socialistisk Sovjetunion, som foreslår total international afrustning. Det giver en reel chance som aldrig før. Heri består menneskehedens chance for at overleve i atom- og raketalderen. Grib chancen! Vær med til at gøre international afrustning til realitet!Selv blandt dem, som før var blandt lederne i den kolde krig, gør usikkerhed sig gældende. De siger undertiden gode ord. Vær med til at holde dem fast ved disse ord!

Snart samles 4 stormagters ledere til topmøde. Ikke blot foregå i toppen, på tinderne. Burde have henvendelser fra jævne mennesker i alle lande, som siger: jeres pligt at skaffe afspænding, sikre fred, gennemføre international afrustning.Nytte? Ingen er så højt hævet at de ikke tager hensyn til en kraftigt udtrykt verdensopinion. Kunne Danmark også yde sit bidrag til. Forrest burde Folketinget og regeringen går. Men nægtet blot at diskutere kommunisternes forslag herom.

Har haft anderledes travlt med andre og mindre opløftende ting. Selv om Danmark i FN har stemt for forhandlinger om Sovjetunionens, forslag om international afrustning, har man i hast sat militærudgifterne op med 200 millioner kroner. Ikke nok: depoter for vesttysk militær – vore kære ”beskytter”, som vi kender så godt – på dansk jord. Faren lurer for at man vil gøre galskaben komplet med at udruste de nederdrægtige raketter, man har ført hertil, med atomladning, med alle de følger, det vil bringe med sig.

Sådan optræden ikke blot uærlig – små meget, der er; lidt lan[g]fingrethed og korruption hører åbenbart til indenfor forskellige af de gamle partiers folketingsgrupper. Også dødsensfarlig. Bringe Danmark i skudlinjen, i stedet for ud af den. Overlade vor skæbne i Hitlers gamle katastrofegeneraler og admiraler.

Hvem er det egentlig, der har interesse i, at sådanne afsindige tinge foretages med vort land? Ikke almindelige mennesker – kalde sig socialdemokrater eller højremænd – ønsker hverken at udmagres af militærskatter, eller udslettes af atombomber, ej heller at høre værnemagtens støvler i vore gader på ny. Hvem da? Er de gale militarister. Blomstrer op, når tale om krig. Hvilke folk? Her i landet den humoristiske ide i spidsen for hæren at anbringe en mand, hvis militære indsats har bestået i at være depotbestyrer. Hjalf – hvis nogen skulle have hørt om ham. Under krigen bestyrede han våbendepoter, sådan at modstandsbevægelsen blev forholdt de våben den behøvede for at føre kampen mod tyskerne. Nu bestyrer han altså også depoter for tysk værnemagt. Sådan en – og han lige – glæder sig vel, des galere det går. Men bag den slags står farligere og mægtigere kræfter: store kapitalistiske monopoler. Filtret sådan sammen med de gigantiske kapitalcentrer i udlandet, giver en god dag i nationens skæbne. Uhyggeligt nok bestyrer de det meste her i landet – me[re] end nogen regering nogensinde har gjort, sagde Krag for 10 år siden (må nok vare sin mund) - De tjener mere, hvad enten det går op eller ned for os andre. Bag arbejdsmarkedspolitikken.

Som det er nu, er det dem der bestemmer over og disponerer med landets rigdomme, frembragt af det arbejdende folk. De får endda skattefrihed dertil.

Derfor ser vi f.eks. den meningsløshed, at i et land med bolignød bygges der kun så man offentligt stiller i udsigt, at den vil være overvundet om 50 år!. Endda til mere og mere urimelige priser – Altmimens [sic] enorme klodser af af luksuøse kontorbygninger til de store firmaer skyder op overalt.

Overfor denne udvikling må det lyde på denne dag: Nu er tiden inde til at det arbejdende folk samler sig for at hævde sin ret

.Det gælder på arbejdspladserne. Der vokser viljen dertil. Derfor var det at septemberforliget – med knæsætningen af arbejdsgivernes ret .... (til at lede og fordele arbejdet) - blev opsagt med gyldighed fra 1. 6. Bør heller ikke eksistere en dag derefter. Man vil hurtigt opdage, at vi såmænd ikke – som nogen (hævder) – derfor er nået til verdens ende. 

Nogle faglige spidser havde indrettet sig på, at de udenom medlemmerne, ”kompetente” forsamlinger”, ville vedtaget et nyt og lige så ringe, bl.a. med vældige trusler mod ”vilde strejker”. Protesterne herimod har dog været så stærke, at det vist er ved at gå op for dem, at den går ikke.

Går ikke vedtage en ”grundlov” uden at spørge medlemmerne.

Går ikke igen at ophæve fri aktionsret, som er arbejdernes enkleste demokratiske våben imod kapitalens ejendomsret til produktionsmilderne.

Det, det gælder nu: Arbejderklassen større indflydelse, større tryghed på arbejdspladsen. 

Garanti for tillidsmænd, beskyttelse mod vilkårlige afskedigelser, tryghedsaftaler. 

Men gælder ikke blot indflydelse på arbejdspladsen selv – på hele den økonomiske og statslige politik.

Med den kolde krigs fald og for at føre dette igennem: opnå en fornyelse af demokratiet. - sådan som forholdene stod til da frihedskampen var ført til sejr, drejede tilbage til det gamle. Arbejderklassen forrest.

Det er den vej, kommunisterne viser. Demokrati ikke blot betyde, at vi kan snakke lidt om sager, som andre i deres magtfuldkommenhed afgør. Demokrati – sagerne afgøres af folket og i folkets interesser. Demokrati – ikke stilstand og forfald, men fremgang, opsving, forandring. Kommunisterne vil inden længe mere vidtgående give deres mening til kende om den fornyelse, som skal til, og som kan tvinges igennem.

Nogle: må dertil. Kommunisterne ikke indflydelse nok. Nuvel – ikke nok. Ikke i regering – så ville meget være anderledes og bedre. Men har indflydelse. Sidder i Folketinget. 

Gang på gang er kommunisterne gået ene forrest – bagefter alle kommet hinkende og forsinket, at de mente i grunden det samme.

Sådan i modstandsbevægelsen under krigen. 

Sådan da amerikanerne ville oprette baser i 52. 

Sådan daarbejdsløshedsunderstøttelsen for nylig skulle forhøjes. Bl.a. underbydes kommunisternes forslag, afvist selv af fagbevægelsens top. 

Sådan vil det komme til at gå mange gange endnu.

Ikke klogt, ej heller for folkets fjender, at undervurdere kommunisternes faktiske indflydelse på begivenhedernes gang fremover. Men klogt for varetagelsen af folkets interesser at styre og udvide denne indflydelse.

Nogle triumferede for nogle år siden, da kommunistisk parti blev faldet i ryggen af en gammel man, som dyrkede sin egen person så lidenskabeligt, at han tilsidesatte alle hensyn til den sag, han så længe havde talt om, at han kæmpede for – arbejderbevægelsens, folkets, socialismens sag. Vore fjender håbede, at nu var det ude med kommunisterne. De ved allerede i dag, at deres håb var forfængeligt. Kommunisterne er ikke en mand, men en bevægelse, som ikke lader sig udrydde.

Færdige er derimod dem, som vandrede ud i ødemarken. De kan i dag ikke undgå at vide – en del af dem (har) indset det – at deres vej hverken fører til noget nyt eller noget godt, men at det eneste de kan opnå er at bringe skade.

Den der skifter sin mening som sin skjorte; den, der med samme veltalenhed vil gøre det sort, som han i går gjorde hvidt, skaber ingen tillid omkring sig. Han står som et hedder i det gamle islandske kvad:Blottet fyrrstår [sic] uden bark og grønt, græmmes på gruset høj; sådan er han, der savne ven, bliver mon langt hans liv?

Kommunisterne har fortsat deres veje og vil fortsætte den. 

Esbjerg husker fra krigens tid – og jeg har selv oplevet det fra Esbjergs undergrund – hvordan byen blev en af de fremmeste byer i kampen for en ny fremtid. Det skete ikke ved at låne øre til den tomme antikommunisme – som nazisterne dengang var forsangere for. Nej, ved at lytte til kommunisterne, slå følge med dem, søge kampfællesskab med dem.

Det gælder også nu. På ny: lyt til kommunisterne. Det drejer sig nu om at finde veje frem for vort land og vort samfund. 

Det skal være en dansk vej, siger man. Javel, der findes kun en dansk vej frem for Danmark. Men det skal også være en socialistisk vej. Ingen, som ser nøgternt på, hvad der forandrer sig i verden i dag, kan se bort fra at fremgangen, opsvinget ligger på socialismens side. For nogle år siden var der en del, der lo, når man talte om, at socialismens førsteland, Sovjetunionen, ville passere det førende kapitalistiske USA. I dag diskuterer man kun, hvornår det sker. Nu høstes frugterne af kampen og arbejdet for at opbygge socialismen, gennem større rigdom for folket, gennem stadig nye former for folkets deltagelse i sagernes styrelse.

Ikke blot til glæde for folkene i de pågældende lande. Indeholder et budskab til os alle: Ikke alene kan samfundet styres uden kapitalismen, med det arbejdende folk kan gøre det bedre og med en fremgang, som svarer til de vældige nye muligheder som menneskets snille har skabt. Det kan også Danmarks arbejdende folk ud fra sine forhold og betingelser.

Og derfor er det, at arbejderne i alle lande i dag samles i krav og i gensidige løfter om at sikre fred, demokrati og socialisme." 11030
"140" "https://www.dansketaler.dk/tale/jens-otto-krags-1-maj-tale-1963" "Der er gået mange år, siden kravet om otte timers arbejdsdag blev sat i spidsen når de danske arbejdere fejrede 1. maj.
Kravet om de otte timers arbejdsdag er for længst gennemført, ja, for de fleste lønarbejdergruppers vedkommende er det passeret. Men dermed har den 1. maj ikke mistet sin mening. Nye krav om langt videregående sociale og kulturelle fremskridt er trådt i stedet for dem, der er gennemført. Og med hensyn til samarbejdet over grænserne stiller en ny inter- national situation både økonomisk og politisk nye opgaver af den mest vidtrækkende betydning. 
For os, der er samlet til 1. maj-fest i Danmark i dag, er møderne en bekræftelse på sammenholdet og samarbejdet mellem socialdemokratiet og fagbevægelsen.
Dette samarbejde inden for selve den demokratiske arbejderbevægelse er for os noget selvfølgeligt. Men det er ikke et lukket fællesskab, bestemt til at varetage snævre gruppeinteresser. Arbejderbevægelsen er i sit politiske og faglige virke åbent for et samarbejde med alle de bedste kræfter i vort samfund. Vort sammenhold er ledet af hensyn til og ansvar over for hele samfundets tarv. Og det fællesskab, vi hylder, er ikke nationalt begrænset. For arbejderbevægelsen er 1. maj også en anledning til at understrege, at der består et fællesskab, der rækker ud over grænserne, ud over Norden og Europa, som omfatter vor deltagelse i De forenede Nationer, og som bekræfter vor vilje til fred og internationalt samarbejde. Disse idealer er ledende for socialdemokratisk politik.
Indenrigspolitisk befinder vi os i en bevæget og begivenhedsrig periode. For et år siden indgik regeringen et økonomisk forlig med fire af tingets partier; et omfattende forlig, hvis enkeltheder jeg ikke skal komme ind på, men som sigtede på en nødvendig sanering og afbalancering af vor økonomi, som i for stærk grad blev præget af valutatab og prisstigning. Bl.a. fordi omsætningsafgiften blev placeret i en grosledet i stedet for, som af regeringen foreslået, i detailledet, blev dens virkninger langsommere, end ønsket. De seneste tal tyder på, at vi er på vej mod en bedre balance i økonomien - også valutamæssigt - og en afdæmpning af forbrugsstigningen. Men beklageligt nok har netop det pristal, der var et af omsforligets resultater, et pristal renset for skatter, vist et udslag på 1,6 pct. for april. Årsagerne hertil ligger delvis i det nye pristals konstruktion, og delvis i den forhøjelse af landbrugets hjemmemarkedspriser, der fandt sted i februar, samt i frostvinterens høje priser på visse gartneriprodukter. Helhedsløsningen er derimod ikke årsag til pristallets stigning. Man kan fortsat håbe på en stabil prisudvikling fremover. En sådan vil være nødvendig, hvis nye pristalsvirkninger skal undgås.
Forholdene understreger, hvor nødvendige helhedsløsningens bestemmelser om pris- og avancekontrol er, og hvor vigtigt det er, at såvel pris- og avancestigning som lønglidning undgås i de kommende måneder.
Helhedsløsningen, der gennemførtes i marts måned i år, videreførte juniforligets bestræbelser for gennem overskud, på finansbudgettet og en afspænding af det stærke pres på arbejdsmarkedet at tilvejebringe bedre balance i vor økonomi.
Helhedsløsningen har samtidig afværget faren for en åben storkonflikt. Vi ser i disse dage, hvilke samfundsmæssige tab konflikter af denne art medfører andre steder i Europa. Vi ville ved en konflikt have mistet eksportmuligheder, som i hvert fald for dele af industrien kunne have givet varige tab og svækkelse af beskæftigelsen. Den ville tillige have betydet tab af valuta på et tidspunkt, hvor det er afgørende at fremme eksporten af alle kræfter. 
Vi håber ved denne løsning at have sikret arbejdsfred i to år samtidig med, at lønudviklingen søges holdt inden for nærmere aftalte rammer, som har sit modsvar i såvel pris- og avance 
loven som i udbyttestoppet.
Samtidig har vi erkendt, at der inden for de økonomisk forsvarlige rammer måtte være plads for et hensyn til de dårligst stillede. Helhedsløsningen giver en håndsrækning til de lavtlønnede arbejdere og tjenestemænd, og der bygges videre på vort sociale sikkerhedssystem ved efterlønsordning, forbedring af sygedagpenge og forbedringer for folke- og invalide- pensionister. Den gennemførte kontrol med lejen i nyt privat udlejningsbyggeri tjener også et vigtigt socialt formål, nemlig at begrænse urimelige stigninger i huslejen, som kan opnås gennem udnyttelse af den bolignød, vi desværre fortsat har, og som især den boligsøgende ungdom rammes af.
For at vi kan genvinde den samfundsøkonomiske balance, vil det kræve, at der udvises tilbageholdenhed over for nye pris- og avancestigninger, at nye lønglidninger undgås, og at vi fra det offentliges side er sparsommelige i udgiftspolitikken og med hensyn til igangsættelse af offentlige bygge- og anlægsarbejder.
Netop i disse forårsmåneder, hvor beskæftigelsen bedres uge for uge, og hvor produktion, byggeri og eksport er på vej mod nye rekorder, er det nødvendigt at understrege, at de sidste to års for store pres på vor økonomi må afløses af en sundere balance. Kun herved kan vi sikre, at den høje beskæftigelse kan fortsætte.
Det var ved folketingets åbning i oktober at forudse, at det ville blive et travlt år. Det er det også blevet. Og travlheden er ikke overstået endnu. En række forslag skal føres igennem, inden folketinget kan tage på sommerferie. Mange af de foreliggende forslag rummer ikke større politiske problemer, Anderledes er det med jordlovene. Til trods for, at forhandlingen mellem regeringen og oppositionen om jordlovsproblemerne begyndte allerede i efteråret, er man fra de to store oppositionspartier endnu ikke beredt til at gøre disse love færdige, men henstiller til regeringen at udsætte dem bl.a. under hensyn til, at markedsforhandlingerne i Bryssel er gået i stå.
Fra regeringens side kan vi ikke tilslutte os den tankegang, som vi ikke finder samfundsmæssig forsvarlig.
Vi har indtryk af, at en overvejende del af befolkningen er enige om det mål for dansk jordpolitik, at vi, mens tid er, og mens det kan gøres ved effektive midler, sikrer os imod, at dansk jord kan blive genstand for omfattende udenlandske opkøb, hvis vi senere bliver medlem af en bred europæisk markedsdannelse.
Jeg vil gerne på ny minde om, at den danske samfundsmæssige udvikling med voksende bymæssige bebyggelser og stærkt tempo i industrialiseringen har medført stærkt stigende priser på jord og byggegrunde. Dette bidrager til at gøre jordpolitikken til et højaktuelt anliggende.
Jeg tror, at deri største del af befolkningen vil tilslutte sig ønsket om en lovgivning, der gennem fornuftig planlægning søger at hindre unødvendige prisstigninger på jord og byggegrunde. Hvor store spekulationsgevinster forekommer, tror jeg også, der vil være bred tilslutning til. at en del af sådanne gevinster må gå i samfundets kasse. Let er dybt beklageligt, at venstres talsmand i denne sag ikke mener, at det kan lade sig gøre at nå til enighed herom.
Lad mig videre minde om, at vi gang på gang har set smukke landskaber ødelagt af planløse udstykninger og bebyggelser. Det er på høje tid, at de nødvendige beføjelser tilvejebringes til at hindre sådanne vildskud. Vi har pligt - også over for fremtiden - til at de skønneste egne af landet sikres mod ødelæggelse.
Der er gode grunde til, at vi ikke skyder disse problemer hen til en uvis fremtid. Hovedparten af problemerne er så grundigt gennemarbejdet, at de kan gøres rede til gennemførelse nu. Let er dog muligt, at der for tre af lovene (om bymæssig bebyggelse, byplan og regionsplan) endnu findes forhandlingsmuligheder, der ikke er gennemprøvede. Det kan i så fald overvejes, om der bør forhandles videre om disse tre love sommeren igennem med henblik på gennemførelse til september.
Man kan beklage, at det ikke i forhold til helhedsløsningen eller i forhold til jordlovene, i hvert fald endnu er lykkedes at opnå en bredere politisk enighed. I stedet for at finde vejen til forligsmæssige ordninger har man henvist regeringen til at benytte sit eget flertal. Regeringen er villig til at tage sit ansvar og gøre det nødvendige arbejde. Jeg er imidlertid overbevist om, at de bredere politiske samarbejdsmuligheder vil melde sig igen. Den politiske situation er underkastet bestandige omvekslinger. Blot én ting skifter ikke. Det er socialdemokratiets krav om en social balance og en rimelig hensyntagen til samfundets dårligst stillede. Det krav vil altid følge med, hvor vi skal forhandle. Derimod skal man ikke spekulere i den umulige tanke, at socialdemokratiet vil føre politik i koalition med det SF-parti, som vi betragter som et splittelses-parti, og hvis inderlige overflødighed de forløbne måneder har.
Lad mig til slut takke vor engelske gæst Gordon Walker for hans tale her i dag. Vi i Danmarks Socialdemokrati deler det britiske arbejderpartis ønske om fred, om international nedrustning og atomprøvestop. Vi ønsker at bidrage aktivt til FN's politik og til hjælpen til de underudviklede lande, hvor to trediedele af befolkningen er udsat for en fattigdom, som vi i Norden og Vesteuropa ikke længere kender.
Det er i majdagens ånd, at vi ønsker, at forståelsen for disse forhold må vokse, og at viljen til at udvikle et nationernes fællesskab må tage til i styrke. Trods alle politiske og økonomiske problemer er dette vor tids største udfordring: At menneskeheden må formå at bringe rustningskapløbet under kontrol og fjerne de farer, de verdenspolitiske konflikter indebærer." 9434
"141" "https://www.dansketaler.dk/tale/anker-joergensens-1-maj-tale-1973" "Den 1. maj 1932 eller 1933 gik jeg ud af porten i Vajsenhusskolen efter endt skoledag. Den skole holdt nemlig ikke lukket den 1. maj. I Nørre Farimagsgade vandrede et stort demonstrationstog forbi. Ved siden af skolen lå Social-Demokratens store bygning. De forbipasserende 1. maj-demonstranter hilste op til bladet. Selve demonstrationstoget var præget af arbejdere i forskellige arbejdsdragter. En gruppe jord- og betonarbejdere og murere i hvidt arbejdstøj. Smede i blå kedeldragter, andre i kitler og atter andre i almindeligt tøj. Det virkede festligt, og man kan ikke undgå i jag at tænke tilbage på tiden, hvor traditionen for store maj-demonstrationer var levende og farverig.
Senere – i årene efter krigen – har jeg selv deltaget i mange 1. maj-demonstrationer og -møder. Marchen fra Grønttorvet og Blågårds Plads til Fælleden var en oplevelse for os, der gik i demonstrationen, og det var også interessant at se, hvor benovet den pæne, forsigtige borger på fortovene og i vinduerne kiggede på. Mange sluttede sig til, og de største møder i Fælledparken har nok ligget på op omkring 100.000 deltagere. En blandt mange skønne erindringer var en majdemonstration imellem Frederikshavn og Hjørring i Tolne skov – og mødet i bakkerne. Alligevel var det tydeligt, at demonstrationer var i aftagende i 50'erne og især i 60'erne. For al politisk og faglig aktivitet samler sig nu om argumenter, debatter, oplysning og information. Det er svært at appellere til følelserne, og det er nok en svaghed. Netop derved får andre, der alene appellerer til følelserne deres chance. Men den 1. maj 1973 er trods alt også den internationale arbejderbevægelses dag.
Der er en betydelig forskel på, hvor langt man er nået i de enkelte lande og verdensdele. Der er et gabende svælg mellem den økonomiske og sociale udvikling i udviklingslandene på den ene side og de industrialiserede lande på den anden side. Arbejderbevægelsen ville svigte sin internationale rod, hvis den ikke erkendte sit ansvar i denne sammenhæng.
Men selv inden for det vesteuropæiske område er der en betydelig forskel. Der er ingen tvivl om, at man er nået længst i de lande, hvor – som det har været tilfældet i de nordiske lande – en stærk fagbevægelse har kunnet gå hånd i hånd med et stærkt demokratisk arbejderparti.
Denne enhed i arbejderbevægelsen vil der også være stærkt brug for i de kommende år. Den bør derfor genskabes. Vi har netop – fagbevægelsen og Socialdemokratiet i fællesskab – rejst nye signaler. Vi er nået langt i den sociale udvikling. Nu ønsker vi at omforme ejendomsforholdene og beslutningsprocessen i vort erhvervsliv. Lønmodtagerne skal have med-ejendomsret og en nærdemokratisk medbestemmelsesret på deres virksomhed. Samtidig vil vi videreføre demokratiseringen på en lang række områder i samfundslivet.
Det kræver en stærk indsats, hvis vi vil have disse nye tanker ført ud i livet.
Men samtidig må vi ruste os, fordi der er kræfter, der vil søge at skrue udviklingen tilbage. Det er intet nyt, at kapitalejerne søger at beskytte deres hidtidige privilegier. Sidst har vi set Mærsk-Møller angribe regeringens erhvervspolitik og ØD-forslaget. Det er naturligt, at lederen af en stor erhvervsvirksomhed giver udtryk for sine betænkeligheder. De bør have deres naturlige plads i den offentlige debat. Men det må være samfundsmagtens opgave at afveje de forskellige samfundsgruppers – herunder selvsagt også lønmodtagernes – behov over for hinanden.
Vi ønsker at støtte erhvervslivets bestræbelser på enhver rimelig måde, men vi kan og vil ikke skrue udviklingen tilbage eller bremse den udvikling mod øget demokratisering, som er i gang i hele Vesteuropa.
Der er måske andre tendenser, der er mere farlige. Vi lever i et samfund i rivende udvikling. Meget omformes i disse år. Det kan give anledning til usikkerhed og utilfredshed. Utilfredsheden er kun frugtbar, hvis den kanaliseres ind i positive inspirerende baner. Men når den søger udtryk som fænomenet Glistrup, er der grund til at advare. Glistrup står for den tanke, at det er udmærket, hvis fabrikanterne og godsejerne kan øge deres indkomster. Så skal alle vi andre nok få det godt.
Men det er kun rigtigt, hvis der er en stærk politisk og faglig bevægelse, der melder sig med krav om en retmæssig andel i den velstandsstigning, som finder sted. Enhver tro på, at det nok skal komme af sig selv, vil være blåøjet. Derfor vil politiske svinkeærinder oven på den tankegang være forsinkelse af den udvikling, som vi i arbejderbevægelsen står for. Det ville jo også være meningsløst, om vi skulle lade os vejlede af en person, som har gjort det til et levebrød – og åbenbart et særdeles lukrativt – at hjælpe sig selv og andre ligestillede til at undgå at bidrage deres andel til løsningen af de fælles opgaver. Det må blandt andet lønmodtagerne betale for.
Det er vore tanker om et samfund, der bygger på en menneskelig og social solidaritet, der angribes. En solidaritet, der bl.a. finder sit udtryk i et vidtspændende net af sociale, sundhedsmæssige og uddannelsesmæssige ydelser, delvis finansieret af en progressiv indkomstskat. Vi er klar over, at systemet langt fra er fuldkomment, men det bygger på de rigtige principper. Derfor vil vi stadig forbedre det.
Vi har før mødt modstand. Men vi har hver gang overvundet den, og med større eller mindre forsinkelse er vore krav og vore ideer blevet accepteret – og endog som ideer, der er gode for det hele samfund. God 1. maj!" 5428
"142" "https://www.dansketaler.dk/tale/hans-hedtofts-1-maj-tale-1948" "Ærede Tilhørere her i Fælledparken- lyttere landet rundt- Partifæller og Venner! Begivenhederne udvikler sig i vore Dage med rivende Hast, og det er umuligt at forudse, hvilken Retning Udviklingen vil tage. Har l tænkt paa, at der om 3 Dage er gaaet 3 Aar siden Danmarks Befrielse?
Kan I huske de Tanker, vi gjorde os i Dag for 3 Aar siden? De tyske Soldater vrimlede endnu i Landet og Gestapo huserede endnu. Vi vidste allesammen, at det blot var et Spørgsmaal om Dage, naar sammenbruddet kom.
Ingen af os anede dog, paa hvilken Maade sammenbruddet og vor Befrielse vilde komme. Hvorfor nægte, at mange af os var ængstelige. Hvordan vilde det gaa? Vilde Tyskerne i en sidste Desperation lade det gaa ud over Folket? Hvad med det oplagrede Had og den indestængte Forbitrelse over de tyske Overgreb? Kom de lange Knives Nat? Vilde vi ogsaa i Sejrens Time kunne hævde os som et Kulturfolk?
Det gik meget lettere, end nogen af os havde turdet haabe!
I Besættelsens Aar var alle gode Kræfter her i Landet samlet om de to Hovedmaal: at værne vort Folk og vort danske Styre og at genskabe et frit Danmark med vort Demokrati i Behold. Kampen mod Tyskerne skabte overalt en Samarbejdets Aand. De store Lande forenede sig i Kampen mod Nazismen, arbejdede i Fællesskab mod det ene 
Maal: at slaa Hitler! Og i Danmark var næsten alle enige om, hvad Kampen gjaldt: det samme! Alle nærede vi det Haab, at denne samarbejdsvilje baade nationalt og internationalt fortsat maatte være til Stede i Fredens og Genopbygningens Aar. Under Besættelsen forenedes vort Folk og viste national Solidaritet. Vi havde haabet, at dette efter Krigen var blevet til en social Solidaritet. Vi haabede ligeledes, at Øst og Vest efter Krigen kunde staa sammen om det store fælles Maal: at vinde Freden! 
Det var vort Haab!
Er det nu gaaet saadan? Ja, I kan selv svare. Der er stadig store uløste Problemer efter Krigen, og meget af det Sammenhold, vi havde set hen til baade internationalt og nationalt, er forsvundet.
Stort set kan man sige, at der i Dag eksisterer 2 Retninger i Vesteuropa; en der forsøger at genopbygge, og en der forsøger det modsatte, nemlig at hindre en Genopbygning af det krigshærgede Europa.
Kommunisternes Indstilling op Arbejde i Dag viser klart, at de igen følger de gamle Paroler. Overalt arbejder de bevidst for Nedbrydning og social Uro. Med fanatisk Tro paa, at deres bedste politiske Atmosfære er Kaos og Desperation samler de overalt alle Kræfter for at hindre en rolig Udvikling.
Lad det være sagt tydeligt: Denne Vej er ikke vor Vej. Det danske Socialdemokrati har altid fulgt Udviklingens og Lovens Vej. Det vil vi fortsat gøre.
\"Ad Rettens Vej, paa Lovens Grund vi vandre,
ved Lovens Hjælp vi Lovene forandre.\"
Vi er Socialister og Demokrater!
Vi ønsker Ret og Frihed for os selv, men vi ønsker under alle Forhold ogsaa at respektere andres.
Internationale Forhold, Marshall-Planen.
Som efter forrige Verdenskrig har man søgt at skabe et internationalt Organ til Fredens Sikring. En Række Hjælpeorganisationer tog Arbejdet op for at skabe bedre forhold!
Der stiger i Dag et eneste Raab fra Europas ulykkelige Menneskemasser: Giv os Frihed for Frygt og Frihed for Nød! Det er det sociale Ideal og det store Frihedsbegreb som Atlanterhavsdeklarationen proklamerede, og som jo blot er en Omskrivning af Socialdemokratiets gamle Maal. Europa er i Dag materielt og aandeligt ødelagt efter Nazismens Terrorvælde. Men Folkemassernes ønske om 
Frihed for Frygt og den aandelige Højnelse skabes aldrig, før de materielle Tilstande er bedret, før Sulten er stillet, før Friheden for Nød er vundet. Denne Frihed for Nød kræver Plan, Arbejde, Genopbygning og social Stabilitet. Derfor maa ogsaa vi være med i Arbejdet for Europas Gen- rejsning. Det er en dansk Indstilling, og det er en nordisk. Socialdemokratiet i de 3 skandinaviske Lande er da ogsaa enstemmigt gaaet ind for Marshallplanen.
Det er mere end beklageligt, det er tragisk, at ikke alle Lande - ogsaa de østeuropæiske - er med i disse samlede Genopbygningsbestræbelser. Kommunisterne søger at hindre Genopbygningen af Vesteuropa og at danne en særlig Blok af de Lande, der grænser op til Rusland. Den allerseneste Tids tragiske Begivenheder i Tjekoslovakiet har med fuld Tydelighed understreget dette.
Vi har lært heraf og taget vort Bestik herefter.
Danmarks Stilling
Med Henblik paa den internationale Situation har man spurgt: Hvordan er vor Stilling? Svaret kan vi vist formulere saaledes: Vi danske elsker Arbejdet og Freden, og vi hader Krig og Vold. Vi ønsker derfor at vie vore Evner til at søge Freden bevaret og det danske Folks sociale Tryghed sikret. Det er vort inderligste ønske, at vi og Verden maa leve i Fred, men vi vil leve som et frit Folk. Vor Frihed, vor Uafhængighed og vort Folkestyre vil vi udadtil og indadtil værne mod ethvert Anslag.
Jeg er sikker paa, at de danske Arbejdere, ja hele det danske Folk, i givet Fald med alle Midler vil vende sig mod hver Kupmager og hver Overfaldsmand. Vi har én Gang prøvet at være et besat Land, prøvet at være berøvet Friheden, og vi gav dengang hinanden det Løfte, at vi vilde gøre, hvad der stod i vor Magt, for at hindre en Gentagelse. Det Løfte vil vi ikke glemme her ved vor 1. Majfest! Vi Socialdemokrater vil paa Lovens Grund fortsat kæmpe for et bedre og lykkeligere Samfund. Et Samfund, hvor Arbejdet helt skal være Kapitalens Herre. Vi vil et Danmark, der skal være et godt Hjem for alle arbejdende Mennesker.
Vi danske er politisk uenige om mangt og meget, men højt hævet over al politisk Strid staar i Dag hele det danske Folks ønske om at værne Danmarks Selvstændighed, Danmarks Frihed og dansk Demokrati. Forudsætningen for vor menneskelige og sociale Frihed er vor nationale Selvstændighed, derfor er Danmarks Uafhængighed og Frihed i Dag ogsaa vort første Krav og Forpligtelse.
Vi ønsker, at vort Land skal opfylde sine Forpligtelser som selvstændigt Land og som Medlem af De Forenede Nationer. Vi skal samtidig paa alle Omraader yde vort Bidrag til en fredelig international Udvikling og opretholde vor handelsmæssige Forbindelse med alle Lande. Vi vil ikke akceptere den Tankegang, at Lande med forskellige politiske Systemer ikke kan arbejde sammen. Tværtimod. Vi mener, at den Dag, et saadant Samvirke ophører, vil Tanken om en varig Fred være en Illusion. Vi skal uanset de mørke Skyer paa den internationale Himmels og agtpågivende overfor den internationale Udvikling gøre vort Arbejde med Tro paa Fremtiden og Tro paa Fornuftens Sejr.
Jeg kan ikke se rettere, end at vi paa disse Omraader har fælles Interesser med vore skandinaviske Broderlande Norge og Sverige. For mig at se, ligger 
Der en stor, ja en afgørende Opgave i at søge bevaret en fælleskskandinavisk udenrigspolitisk Holdning og jer er glad for at se, at den norske Udenrigsminister giver udtryk for samme Ønske. Norge, Sverige og Danmark staar kulturelt og politisk hinanden saa nær, som ingen anden Statsgruppe i Europa. Vi har fælles Idealer og fælles Interesser baade i Dag og fremover saasandt vi kun ønsker at tjene Rettens Sejr og Fredens Sikring. Maatte alle gode Kræfter derfor forenes for at bevare og udvikle Sammenholdet og Fællesskabet i Skandinavien og i Norden.
Dansk Politik.
Efter Valget i Oktober 1945, hvor vi i Kraft af splittelse og de borgerlige Partiers falske Agitation imod. os var Valgets Taber, blev vor Rolle Oppositionens. Vor Stilling var logisk og parlamentarisk korrekt.
Efter Valget i Oktober 1947, da vi var Valgets Vinder, gjorde vi ligesaa logisk vor parlamentariske Pligt, og uanset vi ikke var Flertal, dannede vi Regering. Der er ikke Tid til her at analysere det Arbejde, der er gjort siden Regeringens Tiltræden, og det behøves ej heller. Den Linje, Regeringen har fulgt, er kendt af alle.
Indenfor de politiske Muligheder har vi søgt at naa de bedst mulige Resultater. Vi har vist vor gode Vilje til at faa Linje i den økonomiske Politik og Gang i Genopbygningen. Arbejde og øget Eksport, Rationalisering og Udbygning af vort Produktionsapparat, som er den eneste Vej, der fører frem, har været Maalet, vi har haft for Øje. Det har været en haard Start. Regeringen Knud Kristensen havde ikke faaet Gang i Genopbygningen. Vore udenlandske Tilgodehavender var opbrugte, og vi overtog en stor Gæld. Det er rigtigt, at vi ikke har kunnet gennemføre Socialdemokratiets principielle Standpunkter, fordi vi ikke har socialdemokratisk Flertal og Sag for Sag maa forhandle os til et Resultat. Men der er siden 1947 sket et Sporskifte i dansk Politik, og hele Folket er mobiliseret for Genopbygningen. 
Der har ikke hidtil været Mulighed for store sociale Reformer, men vi har dog opnaaet afgørende økonomiske Forbedringer i de daarligst stilledes Kaar.
Jeg nævner blot et Par Eksempler:
Alders- og Invaliderenten er forhøjet med godt 50 Mill. Kr. aarlig. For skatteydere over 65 Aar er Skatten nedsat, naar Indtægten ligger under en vis Grænse. 
Mødrehjælpsinstitutionerne har faaet en ekstra Bevilling paa 700.000 Kr.
Ulykkesforsikringslovens Dagpenge er forhøjet fra 10 Kr. til 12,50 Kr., og samtidig er lovens Maksimal-Aarsløn forhøjet fra 3500 Kr. til 5000 Kr. Det betyder en tilsvarende Forhøjelse i det Erstatningsbeløb, der ydes.
Det politiske Forlig
Det Forlig, der i Gaar er opnaaet paa Rigsdagen, om afgørende økonomiske Problemer, er ikke Udtryk for Regeringens principielle Ønsker. Hvad vi fandt rimeligt og ønskeligt, havde vi givet Udtryk for i Landbrugs- og Finansministerens oprindelige Forslag. Men Politik er det muliges Kunst. Da Socialdemokratiet ikke har Flertal, har vi ved Forhandlinger maattet søge os frem til den Generalnævner, der kunde samle et Flertal, og dette er lykkedes. Der er en stor Styrke i nu at være naaet til et Resultat, som har de gamle politiske Partiers Tilslutning.
Der skulde nu et Stykke Tid fremover være sikret faglig og politisk Arbejdsro, og dette er en fundamental Forudsætning for at sikre den rigtige Rytme i den altafgørende Genopbygning af vort Land.
Forsyningssituationen
Vore Forsyninger med Levnedsmidler ligger uhyre vanskeligt, og Husmoderen, der har dagligt Besvær med at skaffe Mad til Familien, føler med Rette, at der er lagt en tung Byrde paa hende. Hun har indtil Trivialitet hørt, at den daarlige Høst er Skyld i Mangelen paa Levnedsmidler og spørger, om vi da ikke kunde eksportere noget mindre. Jo, vi har ogsaa reduceret Eksporten af Kød og Flæsk stærkt. I disse Maaneder, hvor Slagtningerne er minimale, eksporteres der saaledes overhovedet ikke Kød. Men vi er nødt til i vid Udstrækning at søge at opretholde Eksporten af Landbrugsvarer, der er en Livsbetingelse for dansk Økonomi. For Levnedsmiddeleksporten skaffer vi os Brændsel, Jern, Træ og Maskiner samt en Sække andre Varer, der er nødvendige for at holde Produktion og Beskæftigelse i Gang.
For det Svinefedt, vi har solgt til Udlandet, har vi f.Eks. udelukkende faaet Brændsel. Det nytter ikke at beholde levnedsmidlerne her i Landet, hvis vi saa til Gengæld faar en stor Arbejdsløshed, saa mange ikke har Raad til at købe det allernødvendigste.
Regeringen har søgt at afbøde Virkningen af den daarlige Høst bedst muligt. I den Udstrækning, der har været Muligheder derfor, er der saaledes foretaget Import af Brødkorn til Supplering af vor egen Høst. Man regner med, at der herved er skabt Mulighed for ogsaa i Slutningen af dette Kvartal at sætte yderligere 3 Franskbrødsmærker i Kraft. Endvidere er det vort Haab, at der vil vise sig Udvej for at give alle et ekstra Rugbrødsmærke.
Jeg kan iøvrigt i denne Forbindelse henlede Opmærksomheden paa, at der er givet Mulighed for alle til Ombytning paa Posthusene af Franskbrødsmærker 
til Rugbrødsmærker i den Udstrækning, de maatte ønske det.
Som nævnt har man standset Eksporten af Kød; men jeg er enig i, at de knappe Forsyninger bør søges bedre fordelt. I dette Spørgsmaal har vi stødt paa store praktiske Vanskeligheder, men regner nu med snart at faa gennemført en egentlig Mærkerationering.
Alt tyder paa, at vi vil faa en bedre Høst til Efteraaret og dermed bedre Forsyninger; i Mel- lemtiden bestræber Regeringen sig paa at klare de mest paatrængende Problemer, og vi maa appellere til Husmødrene og hele det danske folk om at vise Taalmodighed en Tid endnu. Men de maa ikke derfor tro, at vi ikke har Forstaaelse for Vanskelighederne og de store Krav, der stilles til Befolkningen.
Kommunisterne
I de sidste 25 Aar har Kommunisterne været et stort Problem i dansk Politik. De dukkede op umiddelbart efter forrige Verdenskrig, og lige siden deres Start har det været umuligt at spaa om den Stilling, de vilde tage til Dagens Problemer. Som en Vejrhane har de danske Kommunister til enhver Tid drejet efter de østlige Vinde. Snart bekendte de sig til Diktatur – snart til Demokrati, men aldrig har vi kunnet fæste Lid til deres Standpunkter. Snart har de foregivet at ville Enighed indenfor Arbejderbevægelsen, snart har de aabent agiteret for Splittelse. Over for Besættelsesmagten havde de under Krigen 2 Standpunkter: et før 22. Juni 1941 og et andet fra denne Dato og til Befrielsen. De blev \"Patrioter\" under Krigen og ydede en værdifuld Indsats mod Tyskerne, men bestemte ikke selv Datoen. Efter Befrielsen stillede de sig paa Samarbejdets Linje og skældte os ud, fordi vi ikke dannede Regering i 1945. I Dag skælder de os ud, fordi vi gjorde det. Kommunisternes Taktik i den seneste Tid - navnlig efter Oprettelsen af Kominform - har med al Tydelighed vist det. I dansk Politik i Dag er det det eneste Parti, der ikke klart bekender sig til Demokratiets Grundsætninger. Det er paa Tide, at hele den danske Arbejderklasse faar øjnene op for det Splittelsens Arbejde, Kommunisterne har udført, og for de Resultater, det har bragt den danske Befolkning. Det Arbejderklassen trænger til i Dag, er ikke Splittelse - men Samling.
Slutning
Regeringens Stilling i Dag er vanskelig. Vi er i Mindretal. Vi bliver kritiseret saavel fra kommu- nistisk Side som fra borgerlig. Vi vil ikke den amerikanske Kapitalismes Form for Liberalisme, men vi vil heller ikke Ruslands Tvangskollektivisme, som skal betales med Tabet af de demokratiske Frihedsrettigheder. Det danske Socialdemokratis Maal er lige langt fra begge. For os er den demokratiske Socialisme Maalet. Vi vil social Tryghed, men vi vil bevare og værne de demokratiske Frihedsrettigheder. Vi vil social Retfærdighed og Frihed til at tænke, tro og tale. For os selv – og for andre. Det eneste Parti, der med Tilslutning fra det brede Folk vil føre Danmark frem mod disse Maal, er Socialdemokratiet. Men det Socialdemokrati, der skal komme gennem med et saadant Program, maa have styrket sin Stilling. 
Derfor maner jeg til Samling om Socialdemokratiet!" 14637
"143" "https://www.dansketaler.dk/tale/h-c-hansens-1-maj-tale-1953" "Vi fejrer denne majfest ovenpå en valgkamp, som endte med en smuk og stolt sejr for Socialdemokratiet. Alle vore politiske modstandere havde efterhånden lullet sig ind i den forestilling, at Socialdemokratiet var på retur. Den store kolos på lerfødder kaldte man vort parti. Kun een vej havde vi at vandre, nemlig tilbagegangens! Ude i befolkningen rådede der stor mistillid til os, sagde man, - ja man talte endog med en vis skadefro medfølelse om en dybtgående tillidskrise. Alle vore modstandere slikkede sig om munden efter de godbidder, de nu hver for sig skulle hente fra os ved valget.
Det blev en bitter opvågnen for dem alle. 
Socialdemokratiet blev valgets sejrende parti.
Regeringspartierne holdt med nød og næppe stillingen, - de radikale måtte se deres vidtgående forhåbninger om store erobringer spist af med et enkelt mandat, og Retsforbundet så mere end 50.000 stemmer og tre mandater forsvinde ud i den blå luft. Med en vælgertilslutning på 836.400 stemmer og to nye man[d]ater dokumenterede socialdemokratiet, hvor fast forankret det er i befolkningen trods en overmodig og overmægtig presse, og trods en kampagne, der fra alle de andre partier var rettet imod vort parti. 
Over 40% af vælgerne gav deres stemme til Socialdemokratiet.
Jeg vil gerne benytte denne anledning til at rette en varm tak til partifællerne fra fagbevægelse og partiforeninger i Hovedstaden for den strålende indsats, der blev ydet i København og hele landet
1
. Det lange møde i regeringen i dag. 2 timer. Venter på ny
2
. 
Alt tyder på, at venstres og de konservatives regering beslutter sig til at fortsætte på ubestemt tid, efter at Erik Eriksen har fået udtalelser fra, de radikale og fra retsforbundet om, at regeringen nok skal blive fredet. 
 Bliver dette tilfældet, vil en sådan udgang overraske i mange kredse.
Valgets resultat måtte alle tro ville medføre et regeringsskifte – og så skal vi måske opleve, at den nuværende fortsætter, som om intet var sket! Hr. Erik Eriksen og hr. Bjørn Kraft, der ikke på deres egen politiske bankkonto har tilstrækkelig dækning for påtrængende fordringer, har faet tilsagn om, at de bare kan trække på hr. Dahlgaards og hr. Starckes konti.
Socialdemokratiet mener, at regeringens fortsættelse på ubestemt til er en hån mod valgets udfald. Vort standpunkt har fra første øjeblik været ganske klart. Vi har sagt, og det mener vi også i dag, at valgets konsekvens er en ny regering. Vi har forlangt, at regeringen Erik Eriksen-Ole Bjørn Kraft skulde træde tilbage. Men vi har tilbudt den at udskyde afgangen til efter grundlovssagens løsning. Vi har villet give regeringen respit til den 6. juni. 

Ene og alene grundlovssagen har for os været bestemmende. Der gives jo med megen flid en fremstilling, som går ud på, at kun med Erik Eriksen som statsminister kan venstre og de konservative få deres vælgere ud og stemme ja i tilstrækkeligt stort tal den 28. maj. Vel, så lad os gøre dette forsøg, sagde vi.
Men regeringen skal ikke kunne dække sit politiske nederlag ved valget med misbrug af grundloven. Den bør ikke have lov til at bruge denne sag som motivering for en almindelig fortsættelse.
Vi har givet vort tilbud for grundlovssagens skyld. Regeringen har afvist dette tilbud. Dermed er sagen efter Socialdemokratiets mening klar. Så må regeringen gå. Den er underkendt. Vælgerne har talt.
Een ting star klart for vælgerne, såfremt regeringen fortsætter på ubestemt tid, i så fald kan ingen regne med de to regeringspartiers erklæringer mere. De løb fra de løfter, de gav vælgerne ved sidste valg i 1950. Ved valget forleden - altså i 1953 - sagde de skarpt i tryksager, i presse og på valgmøder, at valget ikke var et valg om grundloven, men om regeringens forbliven eller fald. Det hed på forsiden af den tryksag, Konservatismen afleverede i 1400.000 private brevkasser landet over: \"Selv et enkelt mandat til socialdemokratiet kan betyde en risiko for regeringen.\" 
Det store blad \"Jyske Tidende\" skrev 17. april, at \"ingen indviklede beregninger er nødvendige for at konstatere, at såfremt blot et eneste mandat flyttes, så falder regeringen, og der er fri bane for et nyt socialdemokratisk ministerium.
\"Samme dag erklærede \"Berlingske Tidende\" i en ledende artikel, at skulle det vise sig, at vælgerne svigter regeringen og giver socialdemokraterne større tilslutning, må regeringen træde tilbage og regeringsmagten gå over til socialdemokratiet. Om de radikale synes om dette eller ej er ligegyldigt, sagde bladet.
Denne klare udtalelse i konservatismens Hovedorgan blev ikke dementeret af nogen konservativ taler. Den var regeringens åbne og klare meddelelse til vælgerne. Sejrede Socialdemokratiet, ville regeringen gå. Respekt for valgdagen!
Og først og fremmest: Man ville i denne regering ikke lade sig lede af, hvad. Der passede de radikale!
Nej det var forståeligt, for dette partis talere hånede og angreb regeringen og navnlig dens forsvarsminister og udenrigsminister på alle møder. Skal vi nu opleve at se hr. Erik Eriksen og hr. Ole Bjørn Kraft bukkende modtage regeringens ret til at fortsætte som en mild gave fra hr. Bertel Dahlgaard? Og se hr. Starcke give pokker i al grundskyld og søge et ståsted som praktisk politiker ved at melde sig til tjeneste hos den regering, han så ordrigt har angrebet? Så kan det med rette siges, at Borte har taget den ranke konservative holdning overfor de radikale. Borte har taget hr. Bertel Dahlgaards ønske om Krafts og Petersens hur[t]ige afgang. Borte har taget Starckes veltalende ordflom, og tilbage står en lille konservativ resstatsmand, der nu finder hjem.
I een henseende var alle disse partier enige ved det lige overståede valg: De var overbeviste om Socialdemokratiets tilbagegang, de angreb alle Socialdemokratiet, og de håbede alle på at vinde stemmer fra Socialdemokratiet. Alle blev de skuffede og så ser det nu ud til, at hele dette indbyrdes uenige firkløver løber sammen i én fælles bås for at holde Socialdemokratiet, landets største politiske parti ude fra regeringsmagten og-ansvaret.
Der er vist god grund til at spørge, om hr. Bertel Dahlgaard under valgkampen lovede sine vælgere i Salling, at han efter valget ville opretholde den venstre-konservative regering?
Ja, han angreb Socialdemokratiet, - og det gjorde jo alle fra venstre-konservative til kommunister. Hr. Dahlgaard vill[e] som han sagde give Socialdemokratiet et varsko på valgdagen. Han håbede ifølge hans blad i Skive, at vi ville ophøre med at være medgaranter for udenrigsminister Kraft. Han erklærede, at kun ved at styrke Det radikale parti kunne man kurere socialdemokraterne mod at være garant for Kraft. Hans fynske blad ville give os en huskekage med hjem fra valget. Og hans blad i Skive ville have en sådan afstemning, at Socialdemokratiet får en forskrækkelse.
Hvad har alle disse voldsomme bravader været værd? 
Har hr. Dahlsgaards vælgere i Skive-kredsen ventet, at han skulle forhindre Socialdemokratiet i at danne regering?
Har de radikale vælgere ventet, at netop det radikale parti skulle være villig til at sikre hr. Kraft, at han kunne fortsætte som udenrigsminister?
Jeg havde ganske vist mine anelser herom. Jeg oplevede i radiodiskussionen før valget, at har. Dahlgaard meget hånligt talte om drømmesyner da jeg antydede muligheden af en kommende socialdemokratisk regering. Men jeg troede dog, at det kun var en irriteret og uovervejet bemærkning af en mand, der har fået den opfattelse, at hans personlige mening og hans tretten stemmer i folketinget skal være afgørende i politiske spørgsmål her i landet. Nu viser det sig, at det var en overlagt bemærkning. Skal vi se hr. Dahlgaard, der gik fire hundrede stemmer tilbage i sin kreds, tage både Ole Bjørn Kraft og Harald Petersen og hele konservatismen under sin beskyttelse, - love dem fredet fortsættelse og sammen med regeringspartierne forhindre Socialdemokratiet i at overtage regeringen?
Jeg ser nok, at der ymtes noget om, at har Bjørn Kraft skal droppes efter den 6. juni. Jeg tror ikke på det. Om statsministeren har lyst til at ofre sin konservative udenrigsminister som et sonoffer til de radikale, ved jeg ikke. Men hvordan i alverden konservatismen skulle kunne bære det, - det gad jeg nok vide.
At Retsforbundet støtter regeringen, skal jeg ikke ofre mange ord på. Hr. Starcke er jo en hidtil forhindret højremand, og at hans sympatier er på konservatismens side, - ja det viser jo hans absolutte afvisning af social tryghed på det nordiske råds møde i februar.
 
Om regeringen har sin parlamentariske basis i orden, så den kan fortsætte, må i givet fald klarlægges i rigsdagen. Den har afvist Socialdemokratiets betingelser, men før den mener, at den rygdækning, den har fået tilbudt fra de radikale og Retsforbundet, giver den basis for at fortsætte? En afstemning i folketinget må da vise, om dette er rigtigt. Socialdemokratiet vil tage initiative[r] hertil snarest muligt efter rigsdagens sammentræden, såfremt regeringen fortsætter på ubestemt tid.
Selvfølgelig er det rigtigt, når det hævdes, at det må være regeringens ret at prøve sin basis i selve rigsdagen, ligesom det er dens ret og dens eget ansvar, hvis den uden betænkelighed forlader sine løfter fra valgkampen. Mener regeringen, at den kan stå sig ved at fortælle vælgerne, at den træder tilbage, hvis valget går den imod, og derefter fortsætter som om ingenting er sket, så må det erkendes, at det er dens ret, hvis et flertal i rigsdagen dækker den ind.
På samme måde er det vælgernes ret at mene, at så kan man altså lige så lidt efter dette valg som efter det forrige tillægge udtalelser, fremsat af regeringens førende medlemmer, nogen som helst betydning – efter valget!
Det er på samme måde Socialdemokratiets ret, dels at føre den skarpeste opposition mod denne regering i rigsdagen, og dels at gøre vælgerne opmærksom på, hvor lidt vægt man skal tillægge venstres og de konservatives bombastiske erklæringer.
Socialdemokratiet vil gøre sit til, at offentligheden får fuldstændig klarhed over, om der kommer til at foreligge særlige aftaler mellem regeringspartierne og dens to støtter, eller om også regeringens krav om sikre garantier opgives blot for at venstre og konservative kan bevare regeringsmag[t]en.
Landets største parti søges holdt ude fra regeringsmagten efter et valg, hvor vælgerne har givet det en smuk fremgang og et klart tillidsvotum.
Et forskrækket sammenrend af indbyrdes helt uenige partier prøver at finde hinanden i det ene negative at sætte en parlamentarisk spærrebom op for Socialdemokratiet. Lykkes det, har regeringen hermed accepteret et grundlag, som den vel må mene, den kan arbejde på. Fremtiden vil vise det. Men regeringen gør klogt i at regne med, at Socialdemokratiet anser dens forbliven på ubestemt tid for groft stridende mod vælgerdommen, og at Socialdemokratiet derfor fast og bestemt vil stile mod regeringens fald.
Socialdemokratiet vil gør[e] sit til at en regering, der burde have taget konsekvensen af valget, men som i stedet klamrer sig til magten ved hjælp af partier, den hårdt har bekæmpet under valgkampen, snarest muligt forsvinder.
Over partierne står grundloven. At føre den igennem folkeafstemningen med positiv udgang er den store opgave, som nu forestår. Overfor de pjokkede påstande om, at regeringspartiernes vælgere skulle lade deres stilling hertil bestemme af regeringens farve, skal det tydeligt siges, at Socialdemokratiet ikke vil anvende en sådan argumentation, selv om vi har samme ret hertil som andre. Socialdemokratiet vil under alle omstændigheder sætte al sin styrke ind på at få grundloven vedtaget. At hr. A.P. Møller mobiliserer sine kræfter for at forhindre grundlovens vedtagelse, gør lige så lidt indtryk på os som kommunisternes anstrengelser for det samme. Hr. A.P. Møller, hr. Knud Kristensen og hr. Aksel Larsen kan ud fra helt forskellige motiver bekæmpe den nye grundlov. Dens fortrin for den gamle grundlov er dog så åbenbare, at befolkningens store flertal vil give den tilslutning.
Vi opfordrer til fuld opslutning om grundloven. Giv ungdommen valgret. Sig ja til etkammersystemet. Bring Grønlands forhold til det danske rige i [b]orgen og giv det grønlandske folk repræsentation i det nye folketing. Sig ja til en moderne grundlov, som svarer til vort demokratis bedste traditioner, og som fæstner friheden for folket. 

Vi står da i klar kampstilling på denne majdag som så ofte tidligere. Kravet til os om sammenhold og solidaritet er stærkere end før. Fagbevægelse og Socialdemokratiet må i fællesskab tage arbejdet og kampen op.
Ikke arbejdsløshed, men høj stabil beskæftigelse vil vi virke for.
Vi vil øge produktionen, ikke hæmme den.
Vi vil gøre indtægterne til den passive kapital mindre.
Vi vil en skattereform, til gunst for de små og de mellemstore indkomster.
Vi vil fremme boligbyggeriet, og vil gøre de nye lejligheder, som skal bygges billigere. Vi vil arbejde for en gennemførelse af folkepensioneringen.
Vi vil have ungdommens forhold taget op til saglig drøftelse. 

Og først og sidst: 
Vi vil række hånd til enhver tendens til afspænding, som måtte vise sig. Det er fredens vej, vi vil gå. 
Vi vil kunne værge os mod angreb, i samarbejde med andre fredelige folk, men vi har kun eet ønske for os selv og for verden: Fred, folkeforståelse og samarbejde mellem alle folkeslag." 13241
"144" "https://www.dansketaler.dk/tale/harald-boerstings-1-maj-tale-2010" "1. maj er en festdag. En dag, hvor vi fejrer fællesskabet og sammenholdet.
Og sørg nu for at nyde dagen! For på mandag er det desværre hverdag igen. Og lige for tiden er hverdagen lidt af en kamp. 
Vi skal trækkes med en statsminister, der ikke går foran. Der ikke tager ansvar for krisen. Og som vælger skattelettelser til vennerne og ingenting til resten af danskerne.
Da økonomien bragede derudad, satte han ekstra fut i tingene, så det hele til sidst kogte over. Og nu hvor det hele er gået i stå, så trækker han i bremsen og gør det hele endnu værre. 
Kære venner, der er noget galt i Danmark. Der er i hvert fald noget galt i statsministeriet!
Jeg ved, hvad det er – det er den forkerte mand, der sidder der.
Man skulle tro, at statsministeren havde styr på den mest basale viden om økonomi. Men det ser desværre ikke sådan ud. 
Er tusindvis af fyringer måske løsningen for de mange unge, der står uden job?
Er skattelettelser til de mest velbjergede svaret på de økonomiske problemer i udkantsdanmark? 
Og er afskaffelse af efterlønnen svaret på den voldsomme langtidsarbejdsløshed?
Regeringen har valgt en helt forkert vej, og nu ser vi konsekvenserne: massefyringer og besparelser.
De har investeret stort i overdanmark – i de mest velbjergede.
Men den investering har været et fejlskud. Og det overrasker mig ikke. Den almindelige dansker er for længst holdt op med at tro på, at bare de stærkeste og rigeste får det endnu bedre – så vil de trække alle andre med sig ud af problemerne.
Nej – der er brug for investeringer i vækst og beskæftigelse, som kommer den brede befolkning til gode. 
Ikke mindst er der brug for massive investeringer i uddannelse og konkrete arbejdspladser.
Vi vil ikke finde os i, at der ikke er praktikpladser til de unge, når de ønsker at tage en uddannelse. 
Vi vil ikke finde os i, at ledige piskes rundt i et jobsøgnings- og aktiveringscirkus.
Det må være endegyldigt slut med, at vi mistænkeliggør de arbejdsløse, unge uden praktikplads, folk på starthjælp, flexjobberen eller førtidspensionisten. Det er uværdigt.
Der er brug for, at de får en chance – en hjælpende hånd. Kort sagt; at vi viser respekt og omsorg.
Der er brug for nye løsninger.
Regeringens økonomiske tømmermænd er voldsomme, og medicinen koster den almindelige dansker dyrt. 
Jeg vil gerne sige det meget klart til statsministeren: Vi kan ikke spare os ud af krisen!
Vi kan hverken spare eller fyre os ud af krisen. 
I stedet skal vi arbejde os ud af krisen.
Og det vil vi gerne i LO. Vi er klar.
Vi ved om nogen, at det er svære tider. Rigtig mange af vores folk har mistet arbejdet. Og mange mærker krisen kradse hjemme i husholdningsbudgettet.
Danske lønmodtagere har forstået alvoren. 
De har lige stemt ja til en overenskomst, hvor lønstigningerne ikke er prangende.
Men hvor der til gengæld er tryghed mod uretfærdig konkurrence og social dumping. Det gælder de underbetalte polakker uden arbejdstidsregler, der underbyder de danske håndværkere, chauffører og andre almindelige lønmodtagere, som følger spillereglerne.
Men vi bliver også udfordret af social dumping i andre EU-lande. Det gælder de kolonnearbejdere, der arbejder i Nordtyskland med at slagte Danish Crowns grise. Med det resultat at de danske slagteriarbejdere står uden arbejde.
Det er vigtigt, at vi bekæmper social dumping. Det er en kamp, vi skal vinde, hvis vi vil holde fast i den danske model og det danske arbejdsmarked, som vi kender det.
Vi vil ikke lade os underbyde og udkonkurrere på et uretfærdigt grundlag. 
Vi må kræve, at EU er ligeså emsige med, at reglerne overholdes, når det rammer vores kollegaer, som de er, hvis reglerne gælder det indre marked. 
Derfor tager vi kampen op. Vi vil ikke finde os i det!
Når lønmodtagerne tager krisen seriøst og handler ansvarligt, så er det mindste, man kan forvente da, at regeringen gør det samme. 
Og der må jeg bare sige: Skattelettelser til de rige og besparelser til alle andre er ikke den rigtige vej. Det er uansvarligt. Og det er skævt. 
Skattelettelser til de bedst stillede giver ikke ordentlig pleje for vores ældre. Ikke ordentlig mad, der er til at betale. Eller engagerede pædagoger til vores børn.
Tværtimod: Skattelettelserne betyder, at vi må fyre på stribe. Statsministeren har lovet massefyringer af medarbejdere på plejehjem, børnehaver og vuggestuer. 
8000 har han sagt. Men der er snarere tale om 13.500 fyringer. Den er jo helt gal!
Oveni massefyringerne rasler Venstres folketingsgruppe med sablen: De vil betale for skattelettelserne ved at afskaffe efterlønnen.
Afskaffelse af efterlønnen har nu været økonomers og politiske analfabeters svar på alle vores problemer i de sidste 3 år. Man falder jo i grus over deres fantasi og sans for politisk udvikling! 
Men her siger vi stop. Her sætter vi foden ned. Det vil vi under ingen omstændigheder være med til! 
Vi kommer ikke op af det økonomiske hul ved at spare og fyre. Og slet ikke ved at afskaffe efterlønnen. 
Den eneste vej frem er hårdt arbejde. Men også her kniber det for regeringen. De er mere til ferie, end de er til at arbejde, men de må rejse sig fra hængekøjen.
For vækst og arbejde er vejen ud af krisen.
Det kræver politisk vilje, hvis vi skal knække kurverne og bevæge os fremad.
Men regeringen vil ikke. De har ikke forstået det.
Det værste, vi kan gøre i en krisetid, er at træde på bremsen. Så går det hele da først i stå.
Men det har Lars Løkke ikke forstået. I stedet for konstruktive forslag, der kan skabe vækst og nye jobs, sparer han og fyrer medarbejdere i tusindvis.
Han er galt på den. 
Og derfor er der kun én løsning: Send regeringen på varig ferie.
Jeg kender nogen, der godt vil overtage styringen.
Jeg siger ikke, hvem det er. 
Men det er nogen:
Der arbejder for ordentlig velfærd – frem for skattelettelser til de rigeste.
Der prioriterer tryghed for de ansatte – frem for fyringer i det offentlige.
Der vil arbejde sig ud af krisen i stedet for at blive liggende i hængekøjen.

Regeringen har fået chancer nok.
Og det er ærlig talt ikke gået særlig godt. Derfor er der kun én vej:
Vi skal ha’ udskiftet den her regering. Hellere i dag end i morgen. 
Rigtig god 1. maj." 6120
"145" "https://www.dansketaler.dk/tale/harald-boerstings-1-maj-tale-2005" "Tak for invitationen. Det er en fornøjelse at være blandt jer.
Der er altid noget glædeligt over 1. maj. Det er en af de dage i året, jeg ser mest frem til. Som regel er vejret godt, og under alle omstændigheder, så er sommeren på vej. Vi går mod lysere tider sagde vi, da jeg var barn.
Noget af det, jeg har lagt mærke til, er, hvordan 1. maj-traditionen har overlevet og er fulgt med tiden. Der kommer fortsat masser folk til 1. maj og hygger sig over en øl eller to. Ungerne kan også være med, der bliver leget og solet – hvis vejret er til det. Ind i mellem oplever jeg endda også, at folk diskuterer lidt politik eller forhold på arbejdspladsen med hinanden.
Jeg synes, det er fint. For 1. maj er en festdag.
Det er her, vi skal glædes over resultatet af de kampe og den indsats i over hundrede år, som har ført os frem til, hvor vi er i dag. Og lad mig lige sige, hvad det er, jeg mener.
Den 1. maj 2005
Vi er et af verdens rigeste samfund (nr. 5 faktisk). Vi er et af de lande med højest beskæftigelse i verden. Og så er vi samtidig det land i verden, hvor der er mindst forskel på rig og fattig.
Vi har større økonomisk retfærdighed end Sverige! Ja, faktisk har vi slet ikke ”rigtige” fattige tilbage (der sulter og tørster og alt det der. Når vi ser på et livsforløb, er der ingen, som forventes at få en levestandard under det halve af gennemsnittet).
Vores succés forpligter!
For det første skal vi være parate til at gå foran internationalt. I flere lande – Frankrig, Sverige, Finland og Tyskland – er man meget optagede af, hvordan det er lykkedes os at have høj beskæftigelse og en retfærdig fordeling på samme tid. Det skal vi være stolte af og parate til at fortælle om. Vi skal også være forrest i kampen for rettigheder og social retfærdighed i den tredje verden. Vores stærke fagbevægelse skal løfte sin del af opgaven.
Og herhjemme indebærer det nok, at vi snarest skal få fjernet VK-regeringens og Dansk Folkepartis usympatiske nedskæringer i ulandsbistanden.
For det andet skal vi ikke hvile på laurbærrene. Globalisering og ny teknologi stiller krav om, at vi forandrer os. Forandring er nødvendig for at bevare det, vi værdsætter: høj velstand og retfærdighed. Hver mand og kvinde skal være kaptajn i sit eget liv. Det er det, vi vil. Og det er det, vi har nået for de fleste.
Nogle siger, at udviklingen uundgåeligt betyder, at der falder flere af ”mulighedernes tog”. Det tror jeg ikke en døjt på. Vi har vist – igennem 100 år – at vi kan omstille os og skabe endnu større retfærdighed, selv om samfundet ændrer sig. Vi skal gå den anden vej og sætte os bedre mål. Alle skal have billet til ”mulighedernes tog”. Det er målet.
Når vi får besøg fra udlandet, så spørger de til det, man populært kalder vores ”flexicurity-model”. Kort sagt, hvordan kombinerer man tryghed og forandring. Vi kender selv svaret: Mange skifter job, og vi har ikke den store ansættelsestryghed i overenskomsterne. Men samtidig giver det en fleksibilitet i den anden ende. Virksomhederne er hurtige til at tage folk ind, hvis de forventer nye ordrer, og derfor har vi ikke så mange langtidsledige som i andre lande.
Det har også stor betydning, at de fleste almindelige lønmodtagere kan få en støtte, når de bliver arbejdsløse, som ikke tvinger dem til at gå fra hus og hjem. Og sidst, men ikke mindst, har vi en aktiv arbejdsmarkedspolitik med vægt på jobtræning og uddannelse til ledige, som ikke hurtigt finder nye job.
Selv om vores system frembringer en høj grad af tryghed under forandring og beundres i udlandet, kan og skal vi på en dag som i dag også tænke på, hvordan det kan blive bedre.
Vi skal f.eks. stille flere krav til virksomheder, der er ved at flytte produktion til udlandet.
Det skal være økonomisk velbegrundet. Nogle gange får man indtryk af, at udflytning i høj grad er et modefænomen , og hvis den vigtigste årsag er, at virksomhedsledere gerne vil hoppe med på vognen, så de kan prale med deres beslutsomhed i deres VL-grupper, så er jeg betænkelig. For det bliver verden ikke rigere af.
Men selvfølgelig er der tilfælde, hvor det er velbegrundet. Her må jeg sige, at så skal virksomhederne i hvert fald opføre sig ordentligt i de lande, de fremover vil producere i. Det vil sige at tage lønmodtagerrettigheder og retten til at organisere sig alvorligt. Og medvirke til en bæredygtig udvikling i lokalsamfundet.
I den forbindelse vil jeg gerne sige, at de statsfonde, som hjælper virksomhederne med at lave arbejdspladser i Østeuropa og den 3. verden nødvendigvis må gå forrest i forhold til at stille sådanne krav. Det gør man ikke i dag. Vi så det med Poldanorsagen, hvor danske svinebaroner med statsmidler i ryggen lod gyllen flyde frit i Polen. Og den seneste udvikling i Industrialiseringsfonden for udviklingslande tyder på, at man har forelsket sig i rollen som investor i fabriksbyggeri i det østlige Kina, hvor man i forvejen oplever noget nær verdenshistoriens største jobfremgang. Det lugter hverken af bæredygtighed, social retfærdighed eller en hånd til Afrika.
Herhjemme skal der ske ordentlig varsling af medarbejderne, så de har muligheder for at omstille sig. Processen skal foregå i tæt samspil med tillidsrepræsentanterne og fokusere på at stille de fornødne muligheder til rådighed for efteruddannelse og omskoling, så der bliver maksimal chance for at få et nyt job. Det har langt fra været tilfældet i alle virksomheder, og derfor blev vi nødt til ved overenskomstforhandlingerne at sikre rettigheder til efteruddannelse for de medlemmer, der mister deres job ved større lukninger. Vi er startet med ret til 2 ugers uddannelse, som også kan afholdes umiddelbart efter man er afskediget (som evt. skal lægges til de 6 uger, vi har i dagpengesystemet). Jeg vil tro, der kommer mere af den slags.
Vi har også krav til samfundet
Jeg er stolt af den aktive arbejdsmarkedspolitik i international sammenhæng, men de seneste år – under Claus Hjort Frederiksen – er det gået den gale vej. Beskæftigelsesministeren har været mere interesseret i billig aktivering, der kan pynte på jobstatistikkerne, end at give folk, der har mistet deres job, reelle muligheder på arbejdsmarkedet.
Ønsket om at pynte på tallene har været så stort, at ministeren rent ud sagt har presset Arbejdsformidlingen til at begå lovbrud. Det har vi fået bevis for nu med rigsrevisionens rapport.
Job med statsstøtte har nærmest eksploderet, mens stadig flere ledige har måttet se, at deres berettigede krav om opkvalificering og dygtiggørelse – når dørene på det almindelige arbejdsmarked har været lukket – er blevet afvist.
Den udvikling skal vendes.
Jeg er også skuffet over, at man ikke har indfriet de løfter, man gav i valgkampen om at hjælpe de slagteriarbejdere, der mistede deres job i Hjørring. Hvornår kommer de penge, man har lovet, og hvornår ser de nye arbejdspladser opstå.
Først mistede vi 50.000 gode arbejdspladser under VK- regeringen. Så blev der valgkamp, og pludselig ville beskæftigelsesministeren gøre alt muligt for at hjælpe slagteriarbejderne. Og så når valget er overstået, sker der ingenting. 
Det er altså ikke i orden. For at sige det på jysk.
Et andet sted, hvor regeringen har svigtet, har ramt tusinder af de unge, som vi andre skal leve af i fremtiden.
Man har lukket skolepraktikken på 8 uddannelser, og så har man ligefrem smidt unge ud af den uddannelse, de var begyndt på.
Før var det arbejdsgiverne, som betalte for skolepraktikken, men regeringen har besluttet, at regningen skal sendes et andet sted hen, så virksomhederne kan spare penge. Nu bliver den unge, som ønsker at blive håndværker eller butiksassistent, der skal betale prisen.
Tænk, hvis man behandlede akademikere på samme måde: lod dem starte på universitetet, og så pludselig smed dem ud på uddannelserne. Der ville lyde et ramaskrig.
LO vil sørge for, at det også lyder højt for regeringen, at den har taget fejl. I valgkampen kørte en skraldebil rundt efter Anders Fogh med billeder af unge, der var smidt ud af deres uddannelse. Og i dag på 1. maj minder vi den endnu en gang om denne tåbelige vederstyggelighed.
(Afsnit fra Rune: I stedet for en god faglig uddannelse tilbyder regeringen nu de unge en kort uddannelse på halvandet år. Nu kan de unge blive kabeltrækkere i stedet for elektrikere, og i stedet for tømrer kan de blive gipspladeopsættere.)
I en tid, hvor vi skal uddanne os, stopper man uddannelsesforløb. I en tid, hvor etniske grupper blandt de unge står bagest i køen til praktikpladser, begrænser man deres muligheder for at blive udlært arbejdskraft på det danske arbejdsmarked. 
Regeringen vil så gerne kæmpe mod den negative sociale arv. Men når unge indvandrere forsøger at dygtiggøre sig, slår man hånden af dem.
Strukturreformen, som Folketinget nu er i færd med at gennemføre, har mange gode elementer. Men på arbejdsmarkedet har den desværre udviklet sig til en vildfarelse. 
Kommunerne får større indflydelse på tilrettelæggelsen af beskæftigelsespolitikken, og det gavner ikke, når arbejdsmarkedet for de fleste rækker ud over kommunegrænsen. Mange bor i een kommune – og arbejder i en anden. De er på et regionalt arbejdsmarked. Nogle holder øje med jobmulighederne i andre dele af landet, og de er på et nationalt arbejdsmarked. Og så er der oven i købet en gruppe (som bliver større og større), der leder efter job internationalt.
Det er helt skævt: Mens arbejdsmarkedet bliver større, gør vi de enheder, der skal skaffe job, mindre. Det bliver heller ikke bedre af, at kommunerne hidtil har været meget karrige med at give de ledige uddannelsestilbud. Som ofte aktiveres borgerne som billig arbejdskraft i kommunens egne institutioner, og det kommer man sjældent i almindeligt arbejde af – viser statistikkerne.
Vi risikerer faktisk at få flere ledige de kommende år, hvis Folketinget ikke får rettet op på tingene her i sidste øjeblik. Det er mit håb, at regeringen vil lægge vægt på at få Socialdemokraterne med i denne her del af strukturreformen, og at det giver mulighed for at fjerne de værste fejlskud. Det fortjener de ledige.
Til sidst kan jeg ikke undgå at komme lidt ind på den politiske udvikling. 
Socialdemokraterne tabte valgte, og det er vi ikke glade for. Nogle siger, at det var fagbevægelsens skyld, fordi vi ikke gav penge til partiet. Det er altså ikke rigtigt. LO gav ikke færre penge end i 2001 eller 1998, fordi vores beslutning om at afvikle partistøtten indeholdt en overgangsordning, så partiet fik samme muligheder for at føre valgkamp som tidligere.
Og så tror jeg altså, at vi skal holde op med at overvurdere betydningen af økonomisk partistøtte. Jeg kan ikke lade være med at tænke, at hvis det virkelig var rigtigt, at LO med ekstra 20 mio. kr. kunne købe 5 pct. af vælgerne, så Socialdemokraterne fik over 30 pct. af stemmerne; jamen så ville jeg såmænd være parat til at købe 25 pct. mere for 100 mio. kr.!
Men ærlig talt. Det holder jo ikke.
Nu må vi se at komme videre. Med urafstemningen hos Socialdemokraterne er luften blevet renset, og vi har fået en partiformand, der er parat til fordomsfrit at diskutere fremtidens udfordringer og dermed give svar på de spørgsmål, som almindelige mennesker stiller til politikerne. Det er positivt.
I løbet af blot to uger har vi fået en frisk diskussion af børnecheck, folkepension og efterløn.
LO har ikke de store problemer med at begrænse børnechecken for de rigeste familier. Og det har jeg noteret mig, at de heller ikke selv har ... 
Derimod bliver det noget vanskeligere at diskutere de fremtidige rammer for, hvordan man trækker sig tilbage fra arbejdsmarkedet og bliver pensionist.
Der er mange bolde i luften, og vi skal give os god tid til at diskutere og endnu bedre tid til at tingene bliver ændret. Der skal ikke komme en tyv om natten, og alle, der har disponeret i tillid til den nuværende efterlønsordning, skal kunne stole på, at der ikke bliver rokket ved deres grundlag.
Hvad skal der så ske om 25 år. Ja, ærlig talt, verden forandrer sig, og så må systemerne jo følge efter, hvis vi skal bevare de grundlæggende værdier, jeg talte om indledningsvist.
Når vi bliver ældre, skal flere selvfølgelig arbejde længere, ellers hænger tingene ikke sammen. Samtidig skal der fortsat være plads til, at mennesker, der er kommet tidligt ud på arbejdsmarkedet og har kæmpet med nedslidende job i årtier, kan træde af på en værdig måde.
Omvendt ser jeg ingen grund til, at højtlønnede – der i forvejen har meget store frihedsgrader til at bestemme, hvornår de vil trække sig tilbage – skal have mere i folkepension end arbejderne. Det har Anders Fogh fået gennemført, da han fik flertal for, at personer, der trækker sig tilbage som 70-årige, skal have væsentlig mere end de almindeligt dødelige, der bliver folkepensionister som 65-årige. Det skal vi have rullet tilbage, så vi har en folkepension for folket – og ikke for de rigeste. 
Jeg håber, at vi holder fast de grundlæggende værdier som målsætningen for de kommende diskussioner. Og at vi finder kreative løsninger, så vi også om 25 år har et af verdens rigeste samfund med en høj beskæftigelse og den mest retfærdige fordeling af muligheder og goder.
God første maj!" 13067
"146" "https://www.dansketaler.dk/tale/harald-boerstings-1-maj-tale-2011" "Det siges ofte, at hvis man vil nå ind til marven i den danske arbejderbevægelse, så skal man synge vores sange.
Sangene fortæller de utallige historier om kampe mod uretfærdighed, sejre og udfordringer. Men sangene fortæller også om glæden ved at arbejde, drømmen om et nyt og bedre samfund og kampen for at bevare den tro, vi har på bedre tider. 
Vores sange er en rigdom, som gavmildt kaster renter af sig, hver eneste gang de synges. Vi synger 1. maj.
Det er en af vores mange traditioner, og jeg har personlig mange favoritter i arbejdersangbogen. Men jeg er særlig glad for ”Internationale”. 
Den minder mig om at vågne til kamp og forlange vores folkeret. Den minder mig om at blive ved med at kæmpe for det, jeg tror på.
I fagbevægelsen tror vi på et samfund, hvor den enkelte får lov og mulighed for at bidrage til fællesskabet. Hvor solidaritet stadig binder os sammen, og hvor ”noget for noget”-politikken ikke gennemsyrer vores forhold til hinanden. 
I fagbevægelsen tror vi ikke på ”noget for noget”. I fagbevægelsen gør vi hver dag ”noget for nogen”.
Vi kæmper for lighed, fællesskab og solidaritet.
Vi kæmper for vækst, beskæftigelse og uddannelse.
Vi kæmper for hinanden og med hinanden i en kamp mod borgerlige kræfter, som igen og igen har vist, at de ikke vil vores medlemmer det bedste.
1. maj giver mulighed for at se tilbage i tiden.
1. maj giver mulighed for at gøre status på her og nu.
Men 1. maj er også dagen, hvor vi ser frem i tiden og ruster os til nye udfordringer.
Og udfordringer er der nok af.
Arbejdsløsheden er høj, og 163.000 danskere har intet job at stå op til i morgen. 
8.000 unge mennesker kan ikke få en praktikplads og dermed gøre deres uddannelse færdig.
470.000 danskere i 50’erne kan lige nu ikke planlægge deres alderdom, fordi regeringen truer med at fjerne efterlønnen og fremrykke pensionsalderen.
Og halveringen af dagpengeperioden vil ramme mange danskere, hvilket vil få fatale konsekvenser for familier i hele Danmark.
Udfordringerne er mange. Og vi kæmper hver eneste dag for at sikre vores medlemmers muligheder for uddannelse, efteruddannelse, efterløn, beskæftigelse og dagpenge.
Men det er en kamp.
Den borgerlige regering har gjort det til en dyd at følge sparevejen. Vi har gjort det til vores primære kamp at følge arbejdsvejen.
Vi tror på offentlige investeringer frem for nulvækst.
Vi tror på vækst frem for skattelettelser.
Og vi tror på, at uddannelse skal sikre den danske arbejdsstyrke i fremtiden. 
Lige nu forhandler regeringen og Dansk Folkeparti om vores muligheder for at trække os tilbage fra arbejdsmarkedet.
Ordet ”fremrykning” lyder uskyldigt, men virkeligheden er en anden. Der er en uventet regning på vej til dig, der er mellem 51 og 56 år.
470.000 danskere i den aldersgruppe vil blive ramt af regeringens plan. 
For 10 måneder siden fik dagpengemodtagerne, børnefamilierne og de barnløse en uventet regning. Denne gang er det de 51- til 56-årige.
Hvem mon bliver de næste, der skal betale for regeringens hovsa-politik? ******* 
Jeg vil vende tilbage med vores plan om at følge arbejdsvejen. Men først vil jeg gerne diskutere et begreb med jer, som jeg længe har funderet over:
”Ansvarlighed”, ”Økonomisk ansvarlighed”, ”Politisk ansvarlighed”.
Ja, ansvarlighed kommer i mange afskygninger – det misbruges, forvrænges og kastes rundt i det politiske spil.
Den borgerlige regering kalder sig ansvarlig. Og når muligheden åbner sig, kalder den gerne oppositionen og fagbevægelsen for uansvarlig.
Den danske fagbevægelse har bevist mange gange, at vi er ansvarlige. 
Det gjorde vi, da vi indgik i trepartsforhandlinger med Anders Fogh om efteruddannelse.
Det gjorde vi ved de seneste overenskomster, som bestemt ikke bød på lønfest for vores medlemmer.
Og det har vi senest gjort ved at forpligte os til at finde 15 milliarder kroner i kommende trepartsforhandlinger med en ny S-SF-regering.
Den borgerlige regering mangler stadig at bevise sin ansvarlighed. Dens politik virker til tider mere tilfældig end planlagt.
VK foreslog forud for Genopretningspakken, at man fastfrøs overførselsindkomsterne. Resultatet blev en halvering af dagpengeperioden.
VK foreslog til nytår at afskaffe efterlønnen. Resultatet ser nu ud til at blive en fremrykkelse af pensionsalderen i stedet.
De borgerliges politik ender tilfældigt i forhold til, hvad vej vinden blæser, og hvor meget der skal forhandles med Dansk Folkeparti.
Dansk Folkeparti siger, at de er den lille mands parti. Alligevel har de været med til at halvere dagpengeperioden – og nu vil de fremrykke pensionsalderen. De repræsenterer ikke den lille mand. De repræsenterer kun sig selv.
Kære venner
Fagbevægelsen er ikke uansvarlig. Vi er vores ansvar bevidst. Vi ønsker at bidrage til at løfte de udfordringer, Danmark står overfor.
Vi ved godt, at flere bliver ældre, og at vi vil mangle arbejdskraft i fremtiden. 
Vi ved godt, at økonomien skal stabiliseres, så fremtidens velfærdssamfund kan bestå. Det betyder, at vi alle er nødt til at bidrage, for at få regnskabet til at gå op. 
Vi ønsker en sammenhængende plan for, hvordan vi imødekommer udfordringerne. En plan, vi tror løses bedst i samarbejde med Socialdemokraterne og SF.
Der er behov for en ny økonomisk politik.
En politik, hvor der sættes gang i væksten.
Hvor konkurrenceevnen styrkes.
Hvor der prioriteres og effektiviseres i den offentlige sektor. Og hvor vi uddanner os bedre og arbejder mere.
Hvis vi alle yder mere, er der råd til efterløn.
Hvis vi alle yder mere, er der råd til ordentlige sygehuse og ældrepleje.
Og hvis vi alle yder mere, er der råd til verdens bedste folkeskoler og uddannelsesinstitutioner.
Det kommer til at kræve noget af os alle sammen. Men vi har historisk vist, at hvis vi løfter i samlet flok, så lykkes det.
Der er to veje i dansk politik. 
En rød blok på den ene side, som ønsker, at Danmark kommer ud af krisen via arbejdsvejen, og en blå blok på den anden side, som ønsker sparevejen. 
I fagbevægelsen bakker vi op om løsninger, hvor vi arbejder os ud af krisen. 
Hvis du skal arbejde lidt mere, så gør du det for, at vores børn kan få ordentlige og gode skoler.
Du gør det for at sikre, at vores ældre kan få en værdig alderdom. 
Og du gør det fordi, du ved, at hvis du skulle være så uheldig at blive syg eller miste dit arbejde, så er der stadig et sikkerhedsnet og et system, som kan hjælpe dig. 
Men vi skal huske, at der først skal skabes flere job – og så skal vi øge den samlede arbejdsindsats.
Når efterspørgslen på arbejdskraft stiger igen, fordi der bliver flere ældre og færre unge, så skal vi være parate til at yde en ekstra indsats. Vi skal sørge for, at der til den tid er mulighed for, at flere kan komme i arbejde.
Vi skal sikre arbejdskraften i fremtiden. Det gør vi politisk, i overenskomsterne og i virksomhederne.
Vi kan sammen skabe et bedre Danmark med en ny politisk kurs. Vi har brug for hver og én af jer.
Vi har brug for pædagogen, elektrikeren, mureren og frisøren. Vi har brug for de unge og de gamle, danskere og nydanskere. 
Vi har brug for dig.
For tiden er jeg meget optaget af vores udfordringer med social dumping. 
De åbne grænser i EU har betydet, at vi de senere år har set en stigning i udenlandsk arbejdskraft.
Vi byder polakkerne velkomne – men ikke på polske vilkår!
Når vores folk kører rundt på byggepladserne, jagter vi ikke polakker, vi jagter dårlige arbejdsforhold!
Vi har i TV set, hvordan polsk arbejdskraft stuves sammen og behandles dårligt af grådige mellemmænd.
Ægte solidaritet er at stå sammen. Også med polakkerne. Det er til gavn for os alle, og det hjælper os til at sikre, at vores overenskomster ikke undermineres!
Fagbevægelsen skal ikke tage hele slæbet med social dumping alene. Myndigheder og arbejdsgivere skal også tage deres del af ansvaret.
Vi skal kræve, at arbejdsgiverne sikrer, at reglerne overholdes, og at deres underleverandører overholder reglerne. Vi vil ikke finde os i krumspring med vikarbureauer eller andre, som ikke overholder reglerne.
Og vi skal kræve, at myndighederne sikrer, at der afsættes nok ressourcer til Arbejdstilsynet, så de kan sikre et ordentligt arbejdsmiljø. Flere ressourcer til skat, så vi kan sikre, at virksomhederne og arbejderne betaler skat og moms. Og til sidst flere ressourcer til politiet, som kan sikre, at illegal arbejdskraft ikke opholder sig i Danmark.
Social dumping er en udfordring, som skal løses af både fagbevægelse, arbejdsgivere og myndigheder. Og vi skal forpligte hinanden på, at vi vil værne om den danske model.
I aviserne kan det læses, at Dansk Folkepart er meget optaget af at få indført grænsekontrol og bomme. Det kunne være dejligt, hvis Dansk Folkeparti i stedet brugte tiden på at sikre, at de mange udenlandske arbejdstagere overholder de danske regler i stedet. Arbejdskraften er velkommen – men det skal være på samme vilkår som vores.
Kære venner
*** KUN TIL ODENSE ***
I har en helt speciel situation her på Fyn. En af jeres største arbejdspladser er gået tabt. Lukningen af Lindøværftet har haft en kolossal betydning for mange familier her. Måske har en del af jer haft det helt tæt på. 
Jeg forstår jeres skuffelse over alle de løfter, som borgerlige politikere gav i dagene efter, at lukningen blev annonceret. Løfter om nye arbejdsplader – nye ideer og nye muligheder. 
De løfter er ikke blevet fulgt ordentligt op. Der er stadig et stærkt behov for øget fokus på nye job og vækstmuligheder på Fyn. Og jeg håber, at politikerne husker, hvilke løfter de har givet.
*******
Kære venner
Vi er ved at være ved vejs ende i denne tale. 
Husk, at fagbevægelsen ønsker arbejdsvejen. Vi ønsker at løfte fremtidens udfordringer i fællesskab og i solidaritet med hinanden.
Jeg vil gerne slutte med det, jeg startede med. Nemlig at citere ”Internationale”.
Kære Venner
Vågn til kamp af jer dvale 
til den allersidste dyst 
Det er nu, vi skal forandre Danmark – og det er os, der går forrest.
Tak for ordet. God 1. maj!" 9890
"147" "https://www.dansketaler.dk/tale/harald-boerstings-1-maj-tale-2004" "”Det man hører, er man selv,” siger de hvert 10. minut i radioen. En ny jingle af den slags, der ikke er til at slippe af med, når man først har fået den i hovedet. ”Det man hører, er man selv”. Jeg kan ikke lade være med at tænke lidt over det. ”Det man hører, er man selv ... ?”
Nej, det er forhåbentligt ikke tilfældet, at man er det, man hører. Efter den seneste tids politiske gøren og laden vil jeg hellere henholde mig til, at man skal høre meget før ørene falder af! For det er ikke småting, vi skal til at lave om på, hvis vi skal høre på regeringen.
Vi skal for eksempel have en ny reform af amter og kommuner. I øjeblikket går det mest ud på at snakke om nedlagte amter, nye regioner og hvor mange kommuner, der er plads til. Hvem skal slås sammen med hvem? Og hvordan skal opgaverne fordeles? Er der nogen, der vil være i kommune med Farum? Og hvilket tilsynsråd kommer man til at høre under, hvis man skal gardere sig i det ægteskab?
Godt pakket ind i kommunalreformen ligger der faktisk nogle store opgaver, der skifter hænder. Og det er her, vi godt kunne have ønsket os, at regeringen havde hørt bedre efter i timen. For det er ikke en klog beslutning at flytte ansvaret for den kommende beskæftigelsesindsats til kommunerne.
Vi ved, at mobiliteten blandt danske lønmodtagere er ganske pæn, og at den formentlig kun vil blive større. Strukturkommissionen har peget på, at Danmark kan inddeles i ca. 20 landsdele, der hver vil udgøre sit eget arbejdskraftcenter, hvorfra virksomheder og offentlige arbejdspladser vil have mulighed for at rekruttere medarbejdere. Og det er lang tid siden, at bilen blev opfundet. Busser og tog fragter dagligt tusindvis af mennesker til og fra jobs. Alligevel lægger regeringen op til at placere ansvaret for beskæftigelsespolitikken – og dermed ansvaret for samarbejdet med virksomheder og det offentlige om at få formidlet jobs – hos kommunerne. Kommuner, der – uanset om vi får en ny struktur med færre af slagsen – vil være langt mindre end det jobmarked, som de jobsøgende har brug for. Det kan udvikle sig til at blive en overordentlig trist model, hvor de ledige ikke får de jobtilbud, de har behov for. Virksomhederne får ikke de medarbejdere der er brug for.
Og de områder, der i forvejen er plaget af høj ledighed, vil få sværere ved at få folk i arbejde. Alene fordi de kommunale erstatninger for arbejdsformidlingen og kontanthjælpssystemet er for små og begrænsede i deres udsyn over arbejdsmarkedet. Resultatet vil være højere arbejdsløshed og dårligere konkurrenceevne. I en tid, hvor regeringen i forvejen slås med at få 182.000 ledige i arbejde, forekommer situationen absurd. Fra fagbevægelsens side har vi hele tiden været bevidst om at skabe de bedste rammer for et arbejdsmarked, der skifter karakter, og hvor behov for arbejdskraft og udbud af jobs skifter meget hurtigt. Det er simpelthen for tåbeligt ikke at høre på anbefalingerne – som arbejdsgiverne i øvrigt er enige i – om at der stadig skal være et centralt overblik over arbejdsmarkedspolitikken, men en stærk inddragelse af arbejdsmarkedets parter. Så kan vi godt snakke om én beskæftigelsesindsats for alle grupper, med det bedste fra de to systemer, vi kender i dag – arbejdsformidlingen og kontanthjælpssystemet.
Ja, der kan endog være noget at hente for både virksomheder og jobsøgende, hvis man etablerer nye beskæftigelsescentre, der kan varetage både vejledning, kontakt til virksomheder, jobformidling og hjælp til handlingsplaner og fleksjobs. Men det kræver en bredere geografisk koordinering, end kommunerne kan magte, og et meget bedre samspil med arbejdsmarkedets parter, end regeringen har lagt op til i det nuværende udspil. Det kan være ekstra svært at forstå, hvorfor det er så vigtigt for regeringen at vælge den dårligste og den dyreste løsning for beskæftigelsespolitikken, når vi ved, at meningsmålingerne tyder på, at indtil flere konservative og Venstrefolk bliver ledige på arbejdsmarkedet efter næste folketingsvalg. De plejer da ellers nok at tænke på sig selv og deres egne. Men dyrt og dårligt går åbenbart hånd i hånd, når regeringen skal løse landets problemer. Det er lige så sikkert som blomsterne og bierne, Frederik og Mary og Svend Aage Jensby og skiftende forklaringer. De hænger sammen!
Sammenhæng var desværre heller ikke slagordet, da regeringen skulle vise danskerne, at de var villige til at sætte skub i tingene og skaffe jobs til de alt for mange ledige. Hvis det virkelig var meningen at skabe jobs gennem forårspakken, valgte man igen en dyr og dårlig måde at gøre det på.
At hælde penge ud til øget forbrug er helt sikkert populært hos dem, der får pengene mellem hænderne. Men det er også den mest usikre investering i danske arbejdspladser, man kan foretage. Bliver pengene brugt på en ekstra charterrejse, er der ingen job i det. Bliver de brugt på en ny bil, er vi også lige vidt. For ikke at komme ind på, at de som ikke er i jobs, ikke får noget ud af at SP-indbetalingen er sat i bero. Det er jo netop kun folk i beskæftigelse, der betaler SP-bidraget. Så ikke alene vælger man en løsning, der ikke engang efter regeringens egne beregninger giver særligt mange jobs. Man gør det også med en uskøn fordelingsprofil, hvor dem, der savner jobs, oven i købet skal stille sig tilfreds med, at se folk i beskæftigelse få flere penge mellem hænderne.
Jeg kan godt forstå, hvis der er nogle, der føler sig snydt. I vores egen andedam, i fagbevægelsen, har det store flertal til gengæld ingen grund til at føle sig snydt. De nye overenskomster, der for nylig er blevet stemt hjem, er en velkommen sejr, der kommer til at påvirke de næste mange generationer på arbejdsmarkedet. Som fagbevægelse har vi brug for at vise, at vi kan skaffe resultater i hus, som er til gavn ikke kun for den enkelte, men som tilgodeser hele familier, og som påvirker samfundsudviklingen. Det gør vi med barselsfonden. Det er et vigtigt signal til både kvinder og mænd på arbejdsmarkedet om, at det er OK at prioritere børnene og familien. Vi ved, at det i forvejen er forældrene til småbørn, der er hårdest ramt, når vi ser på fordelingen mellem arbejdstid og fritid, og vi vil gerne gøre noget for at give de nye familier en bedre start. Barselsfonden er en stor sejr for ligestillingen og solidariteten på arbejdsmarkedet. Og et bevis på, at hvis der skal ske nytænkning på arbejdsmarkedet, har man behov for LO-familien til at gå forrest.
Og det gør vi gerne. Også for at vise, at fagbevægelsen er andet end forsikringer, rejser og mursten. Fagbevægelsen er stadig en meget væsentlig medspiller, når samfundet skal skrues sammen, når vi skal holde fast på arbejdspladserne, og når vi skal have de svageste i samfundet med.
Vi kunne godt ønske os nogle mere ambitiøse medspillere fra regeringens side. Vi har trods alt eksisteret i mere end 100 år, og vi ved at udviklingen af velfærden i Danmark er andet og mere end at købe sig til stemmer. Det kan man nemlig ikke. Så når radioen siger, ”Det man hører, er man selv,” så ved 
vi det godt, det ikke holder. Det, der betyder noget, er ikke, hvad eller hvem man hører på. Det, der betyder noget, er det, man leverer. Om man kan levere de resultater, der betyder noget for danskerne. Fra fagbevægelsens side har vi leveret både resultater og gode idéer. Regeringens resultater og idéer taler indtil videre for sig selv. Og når Folketingsvalget kommer, skal der nok blive stemt JA til en helt ny lyd." 7402
"148" "https://www.dansketaler.dk/tale/harald-boersting-1-maj-tale-2014" "I LO har vi 1 million lønmodtagere. 
Det er 1 million stemmer i debatten.
I debatten om arbejdsløshed og beskæftigelsespolitik.
I debatten om social dumping, velfærdturisme og EU.
I debatten om vækst, uddannelse, arbejdsmiljø og den danske model.
Og mere til.
Lønmodtagerne er den vigtigste stemme i debatten om, hvor Danmark skal hen.
Det er lønmodtagerne, som får vores samfundshjul til at dreje rundt. 
Det er lønmodtagerne, som skaber vækst og værdi.
Og det er lønmodtagerne, som også fremover skal sikre en fremtid for vores næste generation. 
LO-fagbevægelsen er lønmodtagernes talerør. 
Og med 1 million medlemmer. 1 million stemmer. Så udgør vi en vigtig funktion.
Det er danskerne enige med os i. 
En ny måling viser, at 69 procent af danskere mener, at fagbevægelsen har en vigtig rolle i samfundet. 
Det gør os stolte. 
Og det styrker os i vores faglige sammenhold. 
Et sammenhold, hvor vi er stolte af vores fag. Stolte af vores hænders værk. Og vores praktiske uddannelser. 
Og hvor vi er stolte af vores medlemmer, som hver dag holder Danmark i gang.
Hvad enten det er smeden, sosu-assistenten, VVS’eren eller HK’eren – så bidrager vores medlemmer. 
Vores medlemmer fortjener, at den politiske elite og typerne fra whiskybæltet anerkender deres indsats. 
Venner. 
Når man står i lort til halsen ... 
Så handler det om ikke at bøje nakken. 
Så handler det om ikke at lade sig rive med af dårlige meningsmålinger, latterlige sladderbladsforsider og intern fnidderfnadder. 
Så handler det om ikke at lade sig forføre af de borgerliges politik og tomme løfter. Vi skal fokusere på det, som betyder noget for vores samfund. 
Og det er, at folk er i arbejde. At de er rustet til det med uddannelse.
Det er netop det, regeringen har haft som førsteprioritet. 
Vi skal ikke blot give mennesker noget at leve af – men noget at leve for.
Vi skal tage os af hinanden. 
Vi skal sikre, at alle får samme muligheder – og lige adgang.
Og så skal vi sørge for, at de, som har brug for fællesskabets opbakning, får den. Jeg er klar over, at nogle vil mene, at linjen har været hård. 
At reformdagsordenen har haft en pris.
Jeg synes, det har været prisen værd – men vi skal nu få betalt tilbage til dem, som har betalt for meget. 
Det er helt fint at skubbe til folk, som selv kan flytte sig.
Men jeg har aldrig troet på at skubbe til folk, som ingen mulighed har for at flytte med.
Her tænker jeg på de svageste i vores samfund.
Dem skal vi holde hånden under.
Vi skal vise dem omsorg og respekt. 
Og med den fornødne hjælp skal vi sikre dem en ny chance.
Den gode gamle rettesnor, om at et samfund skal kendes ved dets evne til at tage hånd om sine svageste, er stadig rigtig. 
Ikke mindst for os og en S-ledet regering.
Den værste storm er redet af, og det er tid til at vinde nye kræfter. Kræfter, som skal bruges til at rette blikket mod øget velfærd.
Vi skal skubbe dem i gang igen. 
Det skal regeringen hjælpe med. 
Det skal vi hjælpe med. 
Venner. 
Det må vi kæmpe for. Sammen. For alternativet er ikke til at bære. 
Vi har ikke glemt Lille Lars fra Græsted, Støjsenderen, Kuglestøderen og Tulle. Vi ved, hvad de står for! 
Vi husker, hvad de gjorde for lønmodtagerne: 
• De halverede dagpengeperioden. 
• De hævede genoptjeningskravet. 
• De fjernede efterlønnen. 
• De fjernede penge til efteruddannelse, skabte et råddent beskæftigelsessystem, og lod de unge kæmpe alene i kampen for en praktikplads. 
Lad det aldrig blive sådan igen! 
De borgerlige kan noget med ord. 
Forleden kom jeg til at tænke over, hvad det er, de borgerlige siger. Det er ellers ikke noget, jeg bruger meget tid på. 
Det lyder godt. 
Men i virkeligheden er det et ideologisk korstog. Pakket ind i smarte oneliners. 
Lad mig give jer et par eksempler: 
• Skattestop 
• Udgiftsstop 
• Byrdestop 
• Og senest – min favorit: nulvækst 
Hvor er det simpelt! 
Enten siger de STOP – eller også siger de NUL. 
Stop til, at de rige skal bidrage. 
Nul til at resten af Danmark får ordentlig service og velfærd. De borgerlige er dog ikke de eneste, der kan det med ord. Kære Løkke og co. 
I har været: 
En svær byrde at trækkes med. 
En enorm udgift. 
Og en stopklods om benet. 
Det skal være slut. Vi siger nul. Og stop til Venstre!
Regeringen ønsker, at danskerne er i arbejde. Danskerne ønsker det samme.
Det ved vi. 
For vi har spurgt. 
En ny måling viser, at 2 ud af 3 danskere oplister ”flere arbejdspladser” som politikernes vigtigste prioritet. 
Det ved regeringen. 
Det er derfor, de løbende er kommet med vækstplaner. For at sikre nye arbejdspladser. 
Men det er også derfor, at de nu tager et hårdt opgør med 10 års borgerlig beskæftigelsespolitik. 
Regeringen lancerede i går deres udspil til en ny aktiv arbejdsmarkedspolitik. Et udspil, som sætter vores arbejdsløse kollegaer i centrum. 
Et udspil, som sætter massiv fokus på uddannelse.
Et udspil, hvor varig beskæftigelse er målet. 
Og et udspil, som sikrer vores arbejdsløse en målrettet og individuel indsats, blandt andet ved hjælp af en klog arbejdsdeling mellem a-kasser og jobcentre.
Det her udspil er et helt afgørende opgør med 10 års borgerlig beskæftigelsespolitik! 
Et opgør med Inger Støjberg, Claus Hjort og Dansk Folkepartis urimelige behandling af vores gode kollegaer. 
Nye tider er på vej! 
• Kontrol erstattes med tillid og ansvar. 
• Indholdsløs aktivering og spagettikurser erstattes af reelle uddannelses- og efteruddannelsesmuligheder. 
• Jobcentrenes og a-kassernes dobbeltarbejde erstattes med en klar arbejdsdeling. Det giver mulighed for tidligere at stille hjælp og kendskab til den enkeltes branche til rådighed. 
• Og til sidst anerkendes det, at det er arbejdsløsheden der er problemet – og ikke den arbejdsløse. 
Nu er regeringen kommet med sit udspil. 
Næste skridt er, at partierne på Christiansborg indtager forhandlingsbordet. Det er nu, alvoren sætter ind. 
Det er nu, partierne på Christiansborg skal vise ansvarlighed og bide til bolle. 
Venner. 
Jeg har også læst aviserne! 
Læst, at dette skulle være tilbagebetaling til LO-fagbevægelsen. 
At det er den rene gavebod. Sukkerknald. Og hvad det ellers er blevet kaldt. Det kunne ikke være mere forkert! 
Det her handler ikke om LO-fagbevægelsen. 
Det her handler om vores arbejdsløse kollegaer. 
Dem, som har betalt den største pris for krisen. 
Det handler om manden på gulvet. 
Regeringen har lagt linjen. Nu mangler vi, at de borgerlige slår til.
Det håber jeg. Men jeg kan have mine tvivl. 
For hvor regeringen vil investere i vores arbejdsløse – så vil Venstre spare. Venstre vil spare 4 milliarder kroner på indsatsen til vores arbejdsløse kollegaer. 
Venner! 
Vi har meget at glæde os over denne 1. maj. 
Arbejdsløsheden er dalende. 
Flere arbejdspladser er på vej. 
Der er bedring i økonomien. 
Der er planer for udvikling af væksten. 
Vores erhvervsuddannelser har fået et markant løft. 
... og så er reformen af en ny arbejdsmarkedspolitik præsenteret. 
Og så har vi bevist, AT SAMMEN ER VI STÆRKERE. God 1. maj! " 6948
"149" "https://www.dansketaler.dk/tale/harald-boerstings-1-maj-tale-2015" "I LO vil vi gerne bruge 1. maj til at sige tak til lønmodtagerne.
Tak for jeres indsats.
Tak, fordi I hver dag skaber værdi for det her samfund.
Tak, fordi I hver dag beviser, at det betaler sig at forsørge sig selv og gå på arbejde.
I LO er vi repræsentant for én million LO-lønmodtagere. Lønmodtagerne, som gør det vi er bedst til; Vores arbejde. Vi gør det med stolthed.
Vi gør det med ære.
Vi gør det, fordi det kan betale sig.
I Danmark er vi mere end 2,5 millioner lønmodtagere, som går på arbejde hver dag. Hver dag skaber vores arbejdsindsats værdi for mere end 6,5 milliarder kroner.
Det er et regnestykke, der giver mening.
Et regnestykke, som er forudsætningen for velfærd i Danmark.
Betaler sig at arbejde
Det med at gå på arbejde vil jeg gerne blive ved.
For diskussionen om, hvorvidt det kan betale sig at arbejde, er igen blusset op. 
Endnu en gang står Venstre og arbejdsgiverne bag.
Dansk Arbejdsgiverforening har senest fremlagt et forslag om at skære i de sociale ydelser for at gøre det mere attraktivt at arbejde.
Heldigvis viser en ny måling fra LO, at kun hver 7. dansker støtter det forslag. Flere end tre gange så mange synes, at det er en decideret dårlig idé. 
Det er det også.
Vi skal ikke tage fra dem, som i forvejen har allermindst.
Det er ikke det, som får dem i arbejde.
I stedet skal vi fokusere på en forebyggende og social indsats på at få skabt job, sikre uddannelse og stable et ordentligt arbejdsmiljø på benene. 
Den her diskussion hænger mig ud af halsen. Det gør den af to årsager. 
For det første, fordi det irriterer mig, at Venstre og arbejdsgiverne har fået patent på diskussionen.
Det er ikke deres dagsorden – men vores.
Selvfølgelig skal det betale sig at arbejde. Det gør det også! 
Det fører mig videre til min anden pointe, nemlig at diskussionen er kørt af sporet. Det er og forbliver en borgerlige myte, at det ikke kan betale sig at arbejde i Danmark!
En gennemgang af industriens overenskomst og overenskomsten for butiksansatte viser, at indkomsten ved arbejde til mindstelønnen ligger betydeligt over dagpengeniveauet, når man ikke glemmer at regne alt det med, overenskomsterne sikrer. Det gælder pension, tillæg, ekstra ferie m.m.
En anden gennemgang viser, at en lavtlønnet LO-familie, der bor til leje med tre børn, har en gevinst ved at være i arbejde på næsten 6.000 kr. om måneden sammenlignet med en situation, hvor begge var på kontanthjælp.
Tilsvarende har en familie med to gennemsnitlige LO-arbejdere over 11.000 kr. ekstra til rådighed om måneden.
Venner!
Vi skal have erobret den her dagsorden tilbage.
Vi skal have tilbagevist de borgerliges myter.
Og nu jeg er ved de borgerlige, så har jeg det ærligt talt også lidt svært ved at tage det seriøst.
Jeg mener ... Det klinger da lidt hult, at netop Lars Løkke skal belære os andre om, hvad der betaler sig.
Ja, det eneste han skal lære, er vel at betale for sig selv! Men kan vi forvente andet af ham?
Lad os lige remse hans resultatliste op:
• Han halverede dagpengeperioden og gjorde det sværere at genoptjene ret til dagpenge.
• Han tabte næsten 100.000 arbejdspladser.
• Han udhulede efterlønnen.
• Han gav privathospitalerne og bankerne lommepenge, mens danskerne stod uden arbejde, og Danmark kom under lup i EU.
• Han fjernede penge til efteruddannelse, skabte et råddent beskæftigelsessystem og lod de unge kæmpe alene i kampen for en praktikplads.
Hans ”resultatliste” er lang.
Måske han er undtagelsen, der bekræfter reglen? 
Det er nemlig helt sikkert, og ikke til diskussion, at den eneste i dette land, som det ikke har kunnet betale sig at have i arbejde, har været Lars Løkke Rasmussen!
Danmark på rette spor
”Vi ligger i smult vande”, som Anker ville have sagt det.
• Nye virksomheder slår dørene op, og nye stillinger ryger på opslagstavlen.
Siden maj 2013 er der skabt 49.000 lønmodtagerjob.
• Arbejdsløsheden er faldet i rask tempo, og dansk økonomi er i bedring.
• Vores unge har fået en uddannelsesgaranti, og der er kommet flere penge til uddannelse og efteruddannelse.
• Der er iværksat initiativer til bekæmpelse af social dumping og til styrkelse af et bedre arbejdsmiljø.
• Reformer og vækstpakker har rustet os til fremtiden.
• Vi har fine og flotte resultater på overenskomsterne.
• Og et forhøjet fradrag for fagforeningskontingent har styrket vores danske model.
Venner,
Regeringen har fået rettet skuden op efter et borgerligt forlis, og vi er på sikker vej. Meget går i den helt rigtige retning.
Lige om hjørnet venter et folketingsvalg.
Et valg, som bliver afgørende for, hvilken retning skibet skal sejle. 
I LO og FTF er vi gået sammen i et historisk partnerskab for få indflydelse på, hvilken retning Danmark skal i.
Vi vil sætte lønmodtagernes virkelighed og hverdag på den politiske dagsorden. Deres ønsker til fremtidens Danmark skal tages alvorligt.
Derfor har vi fremlagt 22 politiske forslag til et stærkere Danmark.
• Vi vil have stærke virksomheder, som kan konkurrere i en globaliseret verden.
• Vi vil have en velfungerende offentlig sektor, som bidrager til vækst.
• Vi vil have en økonomisk politik, der aktivt fremmer beskæftigelsen og skaber job.
• Vi vil bekæmpe social dumping.
• Og så vil vi have, at vores arbejdsløse skal have bedre og flere muligheder for uddannelse.
Venner,
Hvad er alternativet?
Godt spørgsmål ...
For det kan jo åbenbart både være en flok kunstnere og gøglere med Uffe Elbæk i spidsen – eller den borgerlige fløj med Løkke og co.
Jeg er ikke tryg ved nogen af delene.
Tænk hvis Joachim B. Olsen blev beskæftigelsesminister? Inger Støjberg blev justitsminister? Og Kristian Thulesen Dahl blev finansminister?
Joachim B. Olsen vil støde alle fra sig. 
Inger Støjberg vil støje alle og sig selv døv. 
Og Dansk Folkeparti?
Jooo ...
Dansk Folkeparti har utrolig travlt med at love guld og grønne skove, og mindre travlt med at fortælle, hvordan det skal finansieres. 
Men jeg kan love jer en ting, og det er, at hvis man stemmer på Dansk Folkeparti – så får man Lars Løkke som statsminister.
Husk det!
Venner,
Jeg gi’r ikke meget for de borgerliges udmeldinger. 
Slet ikke når deres strategi er, at de kun vil fremlægge politik, som også skal være gældende efter valget.
Det er måske derfor, de ikke vil lægge noget frem? 
Hverken om dagpenge, kontanthjælp, eller hvordan de fortsat vil sikre, at Danmark uddanner sig og får skabt job.
Men som alle ved, så buldrer tomme tønder mest! Desværre!
Dagpenge
Venner,
Vi kender forskellen på rød og blå blok.
Vi ved, hvem der vil gøre noget for lønmodtagerne.
Vi ved, hvem der vil sikre vækst, investeringer og job.
Vi ved, hvem der vil sikre uddannelse og efteruddannelse.
Og vi ved, hvem der vil sikre, at der kommer en ny løsning på situationen om dagpengene.
Som lønmodtagernes stærkeste repræsentant har LO i samarbejde med FTF spillet ni principper på banen for et nyt dagpengesystem.
Principper, som vi mener en kommende regering bør basere forhandlingerne på. Det vigtigste for os er:
• At langt færre fremover opbruger deres dagpengeret.
• At det bliver nemmere at genoptjene dagpengeretten.
• At reglerne bliver mere gennemskuelige.
• Og at det gøres attraktivt at tage kortvarige og atypiske job.
Jeg ved, vi er enige med jer.
Vi har nemlig spurgt lønmodtagerne. Og et flertal mener:
• At et nyt dagpengesystem skal sikre, at færre mister retten til dagpenge.
• At de nuværende regler er for indviklede.
• Og at det er vigtigt, at et nyt dagpengesystem gør det lettere at optjene retten til dagpenge.
Vi har et ansvar.
For hinanden, og for at dette samfund tager hånd om dem, som står på kanten. I LO går vi foran for lønmodtagerne.
Dem, som står på kanten, skal hentes tilbage til fællesskabet.
Jeg er glad for, at vi står sammen om det.
Afslutning
I dag mindes vi fortidens kampe for lønmodtagerne. 
Lad os i dag tage sidemanden i hånden og love, at kampen ikke er slut. Vi skal social dumping til livs.
Vi skal skabe vækst og arbejdspladser.
Vi skal sikre vores unge og ældre praktikpladser og uddannelse.
Det kommende folketingsvalg handler ikke kun om at sætte et kryds. 
Det handler om at sætte krydset det rigtige sted – dér hvor visionen for Danmark står stærkest.
En vision, hvor de rige og privilegerede ikke render med det hele. 
En vision, hvor vores samfund er bygget på solidaritet med dem på kanten af samfundet. En vision, hvor lønmodtagerne fortsat står vagt om vores velfærdssamfund og udvikler det. Og en vision, hvor det altid betaler sig at arbejde.
Vi har meget, der skal gøres.
Jeres indsats er nøglen til at nå dertil. For sammen skaber vi værdi. 
God 1. maj!" 8530
"150" "https://www.dansketaler.dk/tale/pia-olsen-dyhrs-1-maj-tale-2015" "Hver gang vi nærmer os første maj, er en ting sikkert. Journalisterne står klar med spørgsmålet: ”Jamen, er der mere at kæmpe for?”
Det spørgsmål gør mig så utrolig træt. Hvert eneste år.
For i stedet for at stikke mikrofonen op i næsen på mig eller andre, der har sit på det tørre, ja, så kunne de jo bevæge sig ud i virkeligheden.
På de fabrikker, sygehuse eller byggepladser, hvor folk knokler derudad. Hvor folk slides ned. Hvor folk går ned med stress. Hvor utrygheden vokser i disse år. 
Jeg har mit på det tørre, ja. Kom først på arbejdsmarkedet som 30-årig. Har mulighed for at spare op til min alderdom. Kan stå bag mit hæve-sænke-bord og sige fra, hvis stress og jag tager over.
Men jeg er jo næppe den eneste, som blot skal gå til de nærmeste familiemedlemmer for at erfare, at sådan er virkeligheden langt fra for alle.
Min mor for eksempel. Hun kom på arbejdsmarkedet som 15 årig. Hårdt arbejdsliv som rengøringskone og taxachauffør. Og mange år med loddetrissen i hånden på fabrik. 
Det sætter sig på kroppen.
Men hun og mange andre har holdt sig oppe. Knoklet videre. Bidraget til vores fællesskab. Og er i dag mere end taknemmelig over deres pension. Mennesker er stærke og stolte af natur, tror jeg.
Men er der en ting, min mor og de mange andre i hendes situation ikke har brug for. Ja, så er det at blive belært af politikere om, at de burde tage sig sammen. At de må droppe krævementaliteten. At de ikke skal være sikre på, at der venter dem et sikkerhedsnet, den dag de ikke kan mere. Og at vi alle for enhver pris skal blive længere på arbejdsmarkedet.
Det er ikke kun hamrende uretfærdigt, at der er så stor forskel på det liv, min mor og jeg har mulighed for at leve.
Det er direkte uforskammet, når politikere med nogle regneark fra finansministeriet i hånden kaster sig over de mange nedslidte danskere, og mener, at de bare må klemme ballerne sammen.
Det skal de sgu selv gøre. Og sørge for, at der er nogle mere retfærdige og rimelige muligheder for den nedslidte arbejdsmand eller sosu-assistent. Så de mange ufaglærte ikke skal sige goddag til sygesengen, så snart de siger farvel til kollegaerne.
For nogle år siden blev der indført den såkaldte senior førtidspension. Det skulle være nemmere for nedslidte at få pensionen i stedet for at være kastebolde i et cirkus af arbejdsprøvninger og bureaukrati.
Desværre blev det ved de fine ord. For indtil videre har kun omkring 170 fået tilkendt senior fortidspensionen. 170. Det forslår jo som en skrædder et vist sted. 
Jeg modtager hver måned mails fra folk, der fortæller, hvor bøvlet og svært det er at få kommunerne til at bevillige pensionen. Helt uholdbart.
Man kunne jo ønske sig en økonomi- og indenrigsminister, der i stedet for at jagte pensionister, nedslidte, og hvem han ellers lige har i sigtekornet, ville få kommunerne til at tage sig sammen. Det er jo sådan set hans job.
Men når det nu åbenbart ikke sker af sig selv, så håber jeg, at I sammen med mig vil hjælpe med at huske ham på det.
Vis nu lidt mere respekt – til dem, der ofte i ordets forstand har båret det tungeste læs. Folk skal ikke segne om på arbejdspladsen eller kæmpe sig gennem de sidste arbejdsår på smertestillende piller. Det kan og skal gøres bedre! 
Det er jo netop det sådan en dag som i dag altid har handlet om. At vi sammen gennem folkelig og faglig kamp skridt for skridt har skabt fremskridt.
Siger fra. Finder løsninger. Skaber fremskridt.
Det havde nok udløst højtlydt latter og hovedrysten, hvis nogen for 100 år siden havde luftet vidtløftige tanker om en 37 timers arbejdsuge. Eller ment at arbejdsmiljø var noget fællesskabet skulle blande sig i. Måske havde man fået en tur på det, der vist dengang hed galeanstalten.
I dag er det og meget mere virkelighed. Ja, man skal vel være næsten sådan helt Liberal-Alliance tosset for at ville gøre op med mange af de rettigheder og forbedringer, generationerne før os sammen har tilkæmpet.
Og når vi står her i dag og ved, hvad vi sammen har fået kæmpet os til – ja, så giver det os jo blot mere mod og blod på tanden for at kæmpe videre. Og kæmpes skal der. 
Nu talte jeg lidt om journalister før. Og de kommer næppe en gul ”breaking bjælke” på skærmen, når jeg nu nævner dagpengeproblemet, som en af de ting, der skal kæmpes for at løse.
Sidste år brugte jeg en stor del af min tale på dagpengeproblemet. Men siden er det desværre blevet meget mere påtrængende. Siden 1. maj sidste år har mange flere danskere mistet dagpengene. Tallet har nu rundet 54.000.
54.000 står uden dagpenge. Og hver eneste time mister knap to danskere stadig dagpengene. Hver gang en dansker mister dagpengene - mister vi alle sammen tryghed. 
Problemet vokser og vokser. Det står klart for enhver.
Nu er jeg jo positiv og optimistisk af sind. Men jeg må alligevel sige, at man skal finde sin enddog meget, meget store ja-hat frem for at juble over de meldinger, der er kommet fra statsministeren det seneste år.
Lad mig lige tage jer med på en tur tilbage. 
På Kongressen i efteråret blev der sagt med høj røst fra talestolen: 
\"Vores modstand mod dagpengereformen er dybtfølt.\" 
Enig. Den modstand deler jeg og helt sikkert de fleste af jer derude – men hvor var handlingerne?
I nytårstalen et par måneder efter blev det så slået fast med alvorlig mine: \"Alt for mange har opbrugt deres dagpengeret.\" 
Igen jeg er helt, helt enig. Men også her måtte man spejde efter handling. 
Og så nu i dag vågnede jeg op til endnu en melding. Over et halvt år efter kongrestalen. Og på tærsklen til et valg:
Nu lyder det: \"Reglerne for genoptjening fungerer ikke godt nok. Derfor skal genoptjeningsreglerne nytænkes.\"
Jamen, igen igen er jeg 100 % enig. Jeg savner bare de konkrete handlinger. For folk bliver jo ved med at dratte ud af dagpengesystemet. Også mens statsministeren står og taler på en dag som i dag.
Derfor trænger et meget enkelt spørgsmål sig på. 
Hvis det er så skidt en reform, som man har brugt mange ord på at rakke ned. Hvorfor så ikke ændre den? Hvorfor lade dumstædighed og hensynet til netop de radikale stå i vejen? Det svar ville jeg og de 54.000, der har mistet deres dagpenge blive glade for at høre. Det ville være mere end luftige ord. Og ord uden handling er nyttesløse. 
Og så bliver jeg sådan set lidt bekymret, når jeg hører at statsministeren siger, at et nyt dagpengesystem ikke må koste mere. Hvad er nu det for noget?
Hvordan dælen vil man for eksempel så få råd til en halvering af optjeningsperioden. Sådan som store dele af fagbevægelsen og os i SF har foreslået? Uden penge, ja, så bliver det jo umuligt at gøre de fine ord til virkelighed. Så bliver de, ja, kun ord.
Ro på, ro på. Vi skal vente på en kommission lyder svaret. En kommission, der kommer liiige efter et kommende valg. Så kommer der en god løsning. 
Men den går ikke. Hver time mister knap to danskere som sagt dagpengene. 
Det tal vil blot stige og stige. Time for time. Dag for dag. Uge for uge. Også over sommeren.
Og hvad der er mindst lige så slemt: Et valg kunne jo – og ja, det må vi desværre frygte – bringe Lars Løkke til magten. Og ja, så bliver det næppe en solidarisk dagpengeløsning, vi kan se frem til. Det var jo med de borgerlige i spidsen, at det markværk af et dagpengesystem, vi slås med i dag, blev undfanget.
LO og FTF har for nyligt fremlagt deres tanker. SF har også fremlagt vores forslag. Lettere genoptjening og tre års dækning. Helt enkelt. 
Vi behøver ikke at vente på en kommission. Vi har ikke brug for flere ord. Lad os få den dagpengeløsning. Og lad os få den NU!
Vores arbejdsmarked er under alvorligt pres i de her år. 
Bare et par meter her fra scenen i et hjørne af Fælledparken er der gang i graverierne til metroen. Og vil man finde et skrækeksempel på problemerne med social dumping, så er metroen desværre et godt sted at begynde.
En af metrobyggeriets italienske underleverandører har systematisk snydt de ansatte med lønnen. Det blev de heldigvis siden dømt for. 
En anden underleverandør havde indkvarteret 200 portugisiske arbejdere ulovligt i en klam nedlagt industribygning i Rødovre. Under uværdige og uhumske vilkår. Uden adgang til ret mange toiletter og bade.
Og så har der desværre været talrige avisoverskrifter om problemerne med arbejdsmiljøet og arbejdsskader i skakterne under de københavnske gader og stræder. 
Det er både hovedrystende og horribelt, at et offentligt selskab er sengekammerater med virksomheder, der bedriver social dumping. At vi alle sammen med vores skattekroner er med til at blåstemple svinske arbejdsvilkår.
Metroen er desværre også et godt kig ind i krystalkuglen i forhold til, hvad vi har i vente, hvis Løkke og co. skulle komme til magten igen.
For da der blev sat i gang i byggeriet under den tidligere regering. Ja, så blev der set stort på arbejds- og sociale klausuler. ”Lad os bare få skidtet bygget så billigt som muligt”.
Anderledes med Femern-forbindelsen. Her var jeg og resten af centrum-venstrefløjen ved roret. Og der, ja der oplever man slet ikke de samme problemer med arbejds- og lønvilkår.
Tværtimod.
Her bliver der ansat lærlinge svarende til over 500 lærlinge år. Det kan altså mærkes i et område som Lolland skulle jeg hilse og sige. 
Da jeg besøgte Femern-byggeriet mødte jeg Mark. Mark var den eneste fra sin teknisk skoleklasse, som havde fået en læreplads.
Netop fordi det offentlige – med vores alle sammens skattekroner i ryggen – var med til at tage et socialt ansvar.
Det gør en kæmpe forskel i en ung mands liv. Og det kommer hele samfundet til gavn. 
Så der er forskel i dansk politik! Et alternativ til at se stort på arbejdsvilkår og lærlinge. Og lad mig sige det klart: Der er intet socialt ved social dumping! 
Nu fik jeg lige nævnt Løkke. Og hvad vi har i vente, hvis han skulle vinde valget. 
Nogen er optaget af hans lederskab. Jeg er sådan set ikke så optaget af om han flyver på første klasse eller ej. Det største problem er, at han vil omdanne hele Danmark til et Ryanair-samfund.
Løn og arbejdsvilkår vil komme under pres. Det er jo den skjulte dagsorden bag den tågede snak om kontanthjælpsloft. Inger Støjberg plejer jo at kommunikere ... ja, hvad skal vi kalde det ... klart. Men hvad er det, der ikke lige bliver sagt?
Det er at dagsordenen er, at de der tjener mindst skal tjene endnu mindre. Det skal lavere ydelser bane vejen for. Bunden skal trækkes ned. Toppen af samfundet – nej de skal ikke røres.
Og så skal der igen indføres brugerbetaling. Privathospitalerne skal igen forgyldes. SU til unge fra socialt udsatte hjem kan sløjfes. Og så skal den offentlige sektor rundbarberes med vidtløftige eksperimenter med nulvækst.
Jeg ved godt at Lars Løkke og de andre partier på højrefløjen kappes om, at kalde sig arbejderpartier. Arbejderpartier!? Who are you kidding?
Med den politik på hylden, så svarer det til at sige at kaffen på Storebæltsfærgerne smagte godt. Det er sort snak. Men nuvel det er også en sort, sort politik de har på menukortet.
Nej, så vil jeg alligevel anbefale den røde af slagsen. For i stedet for at ville gøre fattige børnefamilier fattigere, sådan som Løkke og Støjberg turnerer med for tiden. Ja, så kunne man jo beskatte børsspekulation på tværs af landegrænser. Og ja: lette skatten i bunden for netop de penge.
Det ville være retfærdigt og rimeligt. Omfordeling fra spekulation til lavtlønnede. Fra top til bund. Større gevinst for buschaufføren eller rengøringsmedarbejderen ved at være i arbejde. Helt enkelt.
Men det ville jo så kræve, at man var et ægte arbejderparti. Ikke bare ”lader som”. 
Det her er jo den sidste første maj før valget.
Og jeg tror at vi trods journalisternes rutinespørgsmål godt alle sammen ved, at der er meget at kæmpe for. Og imod for den sags skyld. At vi står på skuldrene af andres kampe. Og at der skal kæmpes videre.
Både på en dag som i dag. Og hver eneste dag. 
Og på valgdagen. 
Fortsat god første maj!" 11804
"151" "https://www.dansketaler.dk/tale/john-ekebjaerg-jakobsens-1-maj-tale-2024" "Kære 3F Københavnere
 Tak for sangen
Tak til Rene som endnu en gang har hejst vores nye flag
Flaget skal vejre helt frem til 1. maj næste år
 Det er dejligt stå her sammen med jer
Mærke sammenholdet
 Det er en alvorlig tid
Verden er i krig
Den forfærdelige krig i Ukraine fortsætter og masser af soldater bliver slået ihjel eller invalideret – både ukrainske og russiske.
Det er som om vi kun kan snakke om flere våben
Ingen kræver for alvor en våbenhvile
Hverken i Ukraine eller i Gaza
Hvad blev der af fredsbevægelsen?
Fredsbevægelsen som fagbevægelsen tidligere var en del af!
 Vores 1. maj slogan er derfor;
Mere velfærd, mindre oprustning
 Vender vi blikket mod Gaza, så er situationen for de civile brutal og endnu værre.
34.000 dræbte
-      17.000 Børn
-      14.000 kvinder, 
-      Men også mænd og nødhjælpskonvojer bliver angrebet
Det vil Mogens Lykketoft sige meget mere om
 Vi har nu haft SVM regeringen i 1,5 år
En regering som ikke vil arbejderne det godt
St. Bededag
Vi skal arbejde mere
Konkurrence udsætte det offentlige arbejdsmarked 
Nedsat dimittendsatsen for nyudlærte
 Kommunerne er tvunget til at spare
Daginstitutioners åbningstid skæres ned
Vi skal arbejde mere, men vores børn skal hentes tidligere
Det holder ikke
 Regeringen er ikke populær
De mærker modstanden
Vi stod sammen sidste år i opgøret om St. Bededag
Nytter det så?
Ja det gør det
Vi var der igen i fredags-som skulle have været St. Bededag
Opgøret presser regeringen 
Og hvis ikke de forstår det før – så vil de mærke det på valgdagen
 Lige nu har Regeringen fundet en ny dagsorden.
Frederik Vad er sendt i byen med følgende meddelelse;
»Arbejde, uddannelse, bolig, turpas til foreningslivet og en pletfri straffeattest ikke er nok alene, hvis man samtidig bruger sin position til at undergrave det danske samfund indefra.«
 Nu har vi i årtier råbt op om at indvandrerne ikke tager uddannelse og ikke vil arbejde og ikke deltager i vores velfærdssamfund
Når de så gør det vi kræver, så skal de mistænkeliggøres.
Sådan var det med kommunister en gang
Sådan var det da vi advarede mod terrorlovene
Så var vi farlige for samfundet
Desværre er det ikke kun Frederik Vad der laver hadtale
Mette Frederiksen siger;
Der er fuld opbakning til Frederik Vad både fra min side og fra folketingsgruppens side.
Pinligt og sørgeligt
 Vi skabte resultater ved OK 23 og OK 24
Der er ingen tvivl om at det store sammenhold skabte et fornuftigt resultat
Vi var forberedt på konflikt
Medlemmerne var klar til konflikt
Det kunne arbejdsgiverne mærke
 Vi har nu forhandlet overenskomst for 2. år i træk og det skal vi også de næste 2 år.
Både sidste år på det private område og i år på det offentlige har vi oplevet et stort sammenhold ude på arbejdspladserne 
Det bliver der brug for de næste par år
Det vil Thomas Frank fra Stilladsklubben sige mere om
 Og der er brug for sammenhold
 Der er stærke kræfter som vil ikke have overenskomst
 Jensens Bøfhus har været i konflikt i 4 år og det har kostet ejerne mere end 200 millioner
Alligevel så prøver Brd. Price og Hereford restauranterne nu det samme.
De frigjorde sig fra overenskomsterne
De vil sætte alle faggrupper ned i løn
Et frontalt angreb på den danske model
Det vil vi ikke finde os i!!
Vi har heldigvis oplevet stor opbakning fra mange sider og vi fortsætter kampen mod dem der frigør sig overenskomsterne og vi intensiverer arbejdet for at tegne overenskomster med nye arbejdspladser 
Og det med flere overenskomster lykkes faktisk
 Skal vi fortsat forsvare den danske model så er der brug for de unge i fagforeningen
15 % af vores medlemmer er under 30 år, men der ku være mange fler
Det går heldigvis den rigtige vej
Vores mange elever rundt på erhvervsskolerne
Pomfritklubben
Cykelbudene og madudbringerne
Og de mange nye unge, som synes sammenholdet er vigtigt
De viser os vejen – og giver os troen på en solidarisk fremtid
 Kampen mod regeringen
Kampen mod uanstændige arbejdsvilkår
Kampen for overenskomster
Kampen for den danske model
Det er kampe som vi kæmper hver dag
Ikke kun 1. maj
God 1. maj – god kampdag
Pas på hinanden
 " 4071
"152" "https://www.dansketaler.dk/tale/villy-soevndals-1-maj-tale-2012" "Kære venner!

For halvandet år siden – det var dengang Lars Løkke var statsminister - modtog jeg et brev fra nogle murersvende. De prøvede at komme i kontakt med nogen inde på Christiansborg. De var dødtrætte af, at politikerne ikke lyttede til deres problemer. 

Jeg tog ud og besøgte dem på en byggeplads på Ydre Nørrebro. Så sad vi der ved frokostbordet i skurvognen med pølsemadder, kaffe i plastickrusene, side 9-piger på væggene og en duft af ærligt arbejde. 15 håndværkere i arbejdstøj og med støvede sikkerhedssko – og mig. Og jeg gjorde præcis det, de havde bedt mig om:

Jeg lyttede.

Til deres beskrivelser af en byggebranche, der var gået fuldstændig i stå. 

Hvor det var svært at få arbejde.

Hvor underbetalt udenlandsk arbejdskraft og skattefusk udsatte organiserede lønmodtagere for urimelig konkurrence. Hvor de unge aldrig fik en chance.

Én af dem jeg mødte var lærling. Hun havde to børn og var nervøs for om hun kunne gøre sin uddannelse færdig på grund af manglen på praktikpladser. 

Jeg lyttede. For SF er jo netop sat i verden for at løse de problemer, som almindelige lønmodtagere møder.

I dag er jeg stolt over, hvad vi har nået på det halve år siden valget i september. 

Vi har gjort noget ved arbejdsløsheden. Vores kickstart skaber tusindvis af nye arbejdspladser til murere, tømrere, elektrikere. Det samme gør energiaftalen. 

Vi har sat 65 millioner af til at modvirke social dumping, for vi vil ikke acceptere skattefusk og polske lønninger i Danmark.

Og vi har sat penge af til over ti tusinde ekstra praktikpladser, så unge mennesker ikke bliver forhindret i at gennemføre deres uddannelse. 

Kort sagt: Danmark har nu en regering, der arbejder for lønmodtagerne. I disse dage kører Dansk Folkeparti en dyr annoncekampagne vendt mod danske lønmodtageres faglige organisationer. De svigter lønmodtagerne i forhold til østarbejderne, lyder påstanden fra Pia.

Helt ærligt! Pia Kjærsgaard sad i ti år tungt på magten, mens problemerne med underbetalte østarbejdere tårnede sig op. Hun foretog sig INTET.

Man skulle ellers tro, at netop Pia ville få øje på problemerne – folk i Gentofte bruger nemlig udenlandsk arbejdskraft fire gange så meget som i andre dele af Danmark. 

Den ny regering har fra dag et taget problemerne alvorligt. Vi har fået Skat, Arbejdstilsynet og Politiet til at styrke indsatsen mod social dumping. Vi har sat penge af. Og vi er i gang med at gøre endnu mere.

Men jeg er også nødt til at sige det meget klart: danske arbejderes bedste værn mod løntrykkeri og undergravning overenskomsterne er en stærk fagbevægelse. 

Kun hvis lønmodtagerne står sammen, kan vi sikre danske lønninger på danske arbejdspladser. Vi skal IKKE – som DF - undergrave det faglige sammenhold. Vi skal styrke det!

Med sine usmagelige angreb på fagbevægelsen viser Pia Kjærsgaard Dansk Folkepartis sande ansigt. Det parti gavner IKKE danske lønmodtagere. Tværtimod. Lad os kalde det, hvad det er: Politisk plattenslageri.

Hva’ så med Venstre? Jo, Lars Løkke har lagt sig over i hængekøjen. Siden valget har Venstre været så passive, at deres vælgere næsten skulle regnes med hos sofavælgerne i meningsmålingerne.

Jeg slapper tit af ved at sidde foran fjernsynet og se dejlige programmer som ”Sporløs” og ”Forsvundne danskere”. Mest bare for at få et glimt af Lars Løkke. Men selv DE har ikke hørt noget fra ham.

Og det er måske i virkeligheden meget godt: Sidst man hørte fra Venstre ville de skære ned i velfærden for at give skattelettelser. Men de glemte at oplyse om det er på vores skoler, i ældreplejen eller på sygehusene, at fyresedlerne skal deles ud. 

I det hele taget er det svært at få klare politiske meldinger fra det parti. Så hvis I møder en Venstremand, så prøv lige at spørg ham:

Vil Venstre bremse den kickstart, der giver tusindvis af danske jobs? Vil Venstre genindføre favoriseringen af privathospitalerne?

Vil Venstre rulle forbedringerne på vores uddannelser tilbage? 

Vil Venstre genrejse Pia Kjærsgaards grænsebomme? 

Vi aner det ikke. Men jeg frygter, at svaret er ja!

Regeringen har ikke alene arvet en regning fra højrefløjen – vi overtager også et Danmark, hvor alt for mange står uden arbejde. Derfor er den helt centrale opgave, at vi igen får gang i væksten. Vi har set fyresedler nok de seneste år – nu vil vi se ansættelsesbeviser.

Regeringen har taget det første skridt med kickstart og energiaftale. Og vi skal gøre ALT hvad vi kan, for at de job, der skabes, er varige. Vi skal turde satse de steder, hvor vi allerede har styrkepositioner. Det er også derfor, vi er i gang med en grøn omstilling af Danmark.

I SF er vi særligt stolte af den ny energiaftale – ikke kun fordi den gavner klima og miljø, men også fordi den skaber tusindvis af nye arbejdspladser til smede, teknikere og 3F’ere i de kommende år, når der skal bygges to nye hav-vindmølleparker og laves energirenoveringer.

Kort sagt: Regeringen er i fuld gang med en ambitiøs forandring af vores land. Med nye job og uddannelse og grøn ambition.

Men udfordringerne er store. Krisen har ramt de unge og dem uden uddannelse urimeligt hårdt. 65.000 unge har mistet deres arbejde under krisen. De fleste af dem har ingen uddannelse ud over folkeskolen. Det er hamrende alvorligt!

Risikoen for at være på kontanthjælp i voksenlivet er mere end 10 gange så stor, for dem, der ikke får en ungdomsuddannelse. Det må aldrig blive en løsning, at parkere et ungt menneske på passiv forsørgelse. Over 6.000 danskere har været på kontanthjælp uafbrudt i mere end ti år – det vil sige i alle årerne med Fogh og Løkke. Det er da en falliterklæring.

Solidaritet betyder, at vi kerer os om hinanden. Man hjælper ikke de unge ved at sige: ”Her er en pose penge. Sæt dig nu tilbage i sofaen og se Eurosport i et par år.” Tværtimod.

Vi skal turde give de unge på kontanthjælp et kærligt puf – over mod uddannelse. Når det bedre kan betale sig at være på kontanthjælp end tage en uddannelse, så må vi kunne diskutere om vi har lagt guleroden det forkerte sted.

Men det kærlige puf må aldrig stå alene. For vi køber ikke tankegangen om, at de arbejdsløse ikke gider bestille noget. Danmarks problem er, at der mangler jobs. 

Vi skal som samfund stå klar med tilbud om uddannelse. Med praktikpladser. Med nye arbejdspladser.

Under VKO passerede vi en farlig grænse – andelen af danskere på passiv forsørgelse steg, så det i dag er et mindretal, der går på arbejde. Den udvikling skal vendes. Det skal være en sigtelinje for den ny regering, at flertallet er i arbejde.

Regeringen har ikke fået noget forærende. Vi overtog et økonomisk morads efter ti års borgerligt styre, hvor man glemte at investere i uddannelse og alt det, der gør Danmark stærkere. Hvor de private arbejdspladser fossede ud af landet. Hvor man klattede milliarder væk på skattelettelser til de rigeste. På overbetaling af privathospitalerne. På en vanvittig Irak-krig.

Resultatet var et ordentlig hul i kassen. 

Kan I huske, at Løkke lovede danskerne, at regningen var betalt. 

Kære venner. Det bilag vil jeg gerne se. 

Sandheden er, at Danmark står i en meget vanskelig økonomisk situation. 

Ikke desto mindre har regeringen skabt en række resultater på sit første halve år Lad mig blot nævne en lille smule af, det vi har nået:
Vi har skabt tusindvis af nye arbejdspladser
Vi er den grønneste regering i Europa – måske i hele verden.
Vi har sagt STOP for brugerbetaling på sundhedsområdet.
Vi har strammet skatte-kontrollen med de multinationale.
Vi har fjernet VKOs diskriminerende pointsystem.
Vi har indført et fleksibelt klasseloft på 28 i gymnasierne.
Vi har sikret flere penge til de unge på erhvervsuddannelserne.
Vi har fjernet prisloftet på AMU-kurserne til gavn for de ledige.
Vi har afskaffet fattigdoms-ydelserne, for børn skal ikke vokse op i fattigdom.
Vi styrker indsatsen for menneskerettigheder og øger hjælpen til verdens 
fattigste.
Kort sagt: Vi er i fuld gang med at forandre vores land.

Til et grønnere Danmark.

Et mere retfærdigt Danmark.

Et mere menneskeligt Danmark.

Når vi mødes næste år har vi nået endnu mere.

God 1. maj!" 8068
"153" "https://www.dansketaler.dk/tale/villy-soevndals-1-maj-tale-2011" "Hej med Jer – alle sammen.Tak for invitationen til at tale her i Fælledparken. Det er fantastisk at være sammen med Jer på denne særlige dag.Første maj. En festdag, hvor vi nyder en øl i solen og hilser på kollegaer og kammerater. 

En kampdag, hvor vi lige stopper op midt i hverdagens stress og jag og husker hinanden på, at det Danmark, som vi kender og holder af - med fri og lige adgang til skoler og sygehuse, hvor lønmodtagerne har stærke rettigheder og hvor goder og byrder fordeles mere rimeligt end de fleste andre steder på kloden – ja, det velfærdssamfund er ikke en gave sendt fra himlen, men resultatet af helt almindelige lønmodtageres slid og sammenhold. Generation efter generation. 
Det skal vi huske – og værne om.Når jeg kommer rundt i Danmark oplever jeg en spirende usikkerhed. Hvad sker der med vores land? Passer I nu godt nok på velfærdssamfundet derinde på Christiansborg? Hvor er vi på vej hen, spørger folk.Danskerne er stolte af et samfund hvor der er fri og lige adgang til sundhed. Men spørger, hvorfor man så skal have private sundhedsforsikringer og kunne trække dem fra i skat. 

Danskerne ved godt, at dansk økonomi er trængt og der mangler penge i kassen. Men hvorfor taler højrefløjen så om nye skattelettelser, spørger de.Og danskerne ved godt, at hvis vi skal klare os i konkurrencen med kineserne og inderne, så skal vi være de bedst uddannede. Men hvorfor svigtes folkeskolen så og hvorfor skæres der på uddannelse og forskning.For en politiker er der ikke noget sundere end at være ude og møde danskerne som de er. Folk flest. Og når de spørger om jeg synes, at der bliver passet godt nok på vores danske velfærdssamfund, så må jeg – desværre - svare nej. Det gør der desværre ikke.Højrefløjen – uanset om den hedder Lars Løkke, Anders Samuelsen eller Pia Kjærsgaard - har ikke et hjerte, der banker varmt for velfærdssamfundet. De er rundet af andre traditioner. 
Pia Kjærsgaard var indtil midt i 90’erne med i Fremskridtspartiet. Hendes forbillede var Glistrup – manden der mente, at skattesnydere var ligesom modstandsfolk. 
Lars Løkke dyrkede de ny-liberalistiske ideer i et nordsjællandsk Venstre-miljø, hvor Brixtoftes Farum var kronen i Venstres juvel.Og Anders Samuelsen driver den dag i dag et parti, der er finansieret af en bankdirektør, som har søgt skattely i Schweiz. 

De forstår ikke, at solidaritet er det kit, som holder vores succesrige velfærdsmodel sammen. 

Derfor deler de store skattelettelser ud til bankdirektøren, mens SoSu-assistenten med den trætte ryg og bygningsarbejderen med de slidte knæ skal af med efterlønnen og senere på pension.For højrefløjen er enhver sin egen lykkes smed – og ulighed er godt, for det skaber dynamik. Vi ved, at det er noget vrøvl! Danmark er blevet stærkt i fællesskab. 

Vores land er ikke blevet stærkt takket være enere, men fordi vi sammen har skabt et samfund, hvor de mange har fået chancen for at udvikle sig.Vores land er ikke blevet rigt takket være multinationale firmaer, der ikke betaler skat, men fordi vi har skabt et samfund, hvor alle skal bidrage.Og vores Danmark er ikke blevet dynamisk på grund af ulighed, men fordi vi har værnet om både friheden, ligheden og fællesskabet.Skal vi ikke her i dag give hinanden håndslag på, at vi vil passe bedre på vores danske velfærdssamfund? Det fortjener det!De seneste år er der ikke blevet passet godt på vores land.Arbejdsløshed har skabt utryghed og sorg i tusindvis af familier – spørg bare på Lolland, spørg på Lindø, spørg på hospitalerne eller spørg hos Byggefagene her i byen. 

På masser af arbejdspladser, der før summede af kollegaernes livlige pludren og lyden af maskiner, er der nu blevet stille. På kort tid har Danmark tabt 180.000 private jobs. 

De mange tusinde, der har mistet jobbet, mens Lars Løkke har haft vagten, er en tragedie. Men den allerstørste tragedie er ikke stigningen i arbejdsløsheden.Den allerstørste tragedie – kære venner – er, at regeringen stort set intet har foretaget sig for at hjælpe de mennesker, som har fået en fyreseddel, videre i livet. I gang med en ny uddannelse. På vej til et nyt job.Ti-tusindvis af danske arbejdere er bare blevet sat på bænken. 

Jo, regeringen har da gjort noget. Sammen med Dansk Folkeparti har de skåret ned på de ufaglærtes mulighed for efteruddannelse, de har øget brugerbetalingen og de har skabt utryghed ved at halvere dagpengeperioden.Og så har de sat gang i en hel industri af kreative, private jobfirmaer, som tjener masser af vores skattekroner på at lave fjollede aktiveringskurser, hvor de ledige skal kaste med økser eller finde ”deres indre fugl”.Det er ydmygende og fuldstændig respektløst overfor mennesker, som i årevis har knoklet og passet deres arbejde med flid og dygtighed. Og det er spild af vores allesammens penge. 

Kære venner! Vi skal en helt anden vej.Det er som i fodbold. En dygtig træner sørger for, at de spillere, der i en periode er sat på udskiftningsbænken holder sig varme, så de er klar, når der bliver brug for dem. 

Vi ved, at Danmark om få år kommer til at mangle uddannet arbejdskraft – håndværkere, teknikere, sygeplejersker og lærere.Vi med, at alt for mange ikke har fået en uddannelse. Lad os da bruge krisen fornuftigt. Lad os give folk muligheden for at uddanne sig.Om ti år vil Danmark mangle over 40.000 med en erhvervsuddannelse og samtidig vil der være stort overskud af ufaglærte. Regeringen har ingen svar. Det har vi.En ny regering med SF og Socialdemokraterne vil give voksne ufaglærte muligheden for at tage en rigtig uddannelse på ordentlige vilkår.Frem til 2020 vil 40.000 ufaglærte danskere få chancen for at tage en uddannelse på højeste dagpengesats.40.000 ufaglærte, der bliver til 40.000 tømrere, pædagoger, byggeteknikere, laboranter. Så vil der være arbejde til dem – og endda et bedre betalt job end det, de kom fra. 

Og det vil skabe vækst og velstand for os alle, når hjulene igen begynder at dreje rundt og vi atter hører kollegaernes småsnak. Det er DEN vej vi skal!Forslaget om uddannelse til ufaglærte er en del af den 2020 plan, som SF og Socialdemokraterne kommer med inden så længe. I modsætning til, når VKO deler skattelettelser ud, er vores politik fuldt finansieret. Og den er fair! Blandt andet henter vi en milliard fra de multinationale selskaber, som ikke betaler deres skat i dag.Er I klar over, at der findes firmaer, som hvert år omsætter for milliarder i Danmark, men som ikke har betalt én eneste krone i skat i 25 år?Der er ”kloge” kommentatorer, der siger, at der ikke længere er forskel på højre og venstre i dansk politik.De tager fejl. Tillad mig, at give dem et lille lynkursus: 

Højrefløjen har givet skattelettelser til bankdirektørerne og skåret ned på uddannelserne. 

SF vil stoppe de multinationales skattefiduser og give ufaglærte chancen for at få en uddannelse.Der – lige der – er forskellen på blå og rød. ... 

Jeg kan se, at der er rigtig mange unge her i dag: Det er så dejligt at se Jer til 1. Maj. Der er så meget brug for at I er vågne og ser, hvad der er ved at ske. 

Lars Løkke og Pia Kjærsgaard har svunget sparekniven over Jeres uddannelser. Og det har haft omkostninger:Danmark er på ti år styrtdykket fra en 9. plads til en 17. plads på de vestlige landes uddannelsesrangliste.Tusindvis af unge kan ikke få praktikplads – og mange vælger at droppe ud.Der er kun to lande i den vestlige verden, hvor andelen, der tager en ungdomsuddannelse er faldet. Et af dem er Danmark!Er I enige med mig i, at den regering er DUMPET? 

Skal vi ikke hellere give folkeskolen et løft – med to lærere i de små klasser og max 24 elever i klassen?Skal vi ikke sørge for at alle – uanset hvor de kommer fra – får chancen for at tage sig en uddannelse, som de kan bruge til noget?Skal vi ikke give en garanti, så der er praktikpladser til alle? 

Skal vi ikke skærpe kontrollen med de multinationale firmaer, som flytter i skattely? 

Skal vi ikke have offentlige sygehuse i topklasse i stedet for at overbetale privathospitalerne?Skal vi ikke sætte en stopper for underbetalingen af østarbejderne? Og sikre at der er DANSKE lønninger på DANSKE arbejdspladser?Eller lad mig spørge på en anden måde: Skal vi ikke snart have en ny regering i det her land? ...Danmark har brug for forandring – vi trænger til det. Men forandring kommer ikke af sig selv, mens vi sidder i solen med en kølig pilsner.Forandring er noget, vi skaber sammen. Det er noget I skaber. 

Det velfærdssamfund, som de fleste danskere er stolte af, er ikke kommet af sig selv.Det er skabt af almindelige mennesker, som - gennem fagforeninger og partier – langsomt, men sikkert har trukket tingene i en mere lige og retfærdig retning. I den rigtige retning! 

Hvis vi skal skabe forandring nu – i 2011 - er der brug for alle gode kræfter. Derfor: Engager dig. I din fagforening. I et af de røde partier. Måske endda ligefrem i SF 
Der er også brug for dig. Vi er sammen om Danmark.Og skal vi så ikke - til sidst - give hinanden håndslag på, at vi vil knokle for, at når vi ses til 1. maj næste år, så har vores dejlige land fået en ny regering.En ny regering, der vil satse på uddannelse.En ny regering, der vil skabe vækst og nye arbejdspladser.En ny regering, der vil skabe offentlige sygehuse i topklasse.En ny regering, som er ambitiøs på klima- og miljøområdet.En ny regering, som vil styrke den internationale solidaritet og værne om menneskerettighederne. Kære venner! Det kan la’ sig gøre.Rigtig god 1. maj!" 9418
"154" "https://www.dansketaler.dk/tale/villy-soevndals-1-maj-tale-2008" "Tak fordi jeg måtte komme her i dag og markere 1. maj sammen med jer. Denne 1. maj handler bl.a. om nej til pigeløn - og ja til ligeløn. I dag er det sygeplejersker, bioanalytikere, sosu-assistenter og pædagogmedhjælpere, der kræver et ligelønsløft.
I SF støtter vi kampen for ligeløn, og jeg er imponeret over at opleve den enorme solidaritet, som danskerne har med de strejkende.
Penge med… 
Der har været snakket om ligeløn i årtier - og vi i SF har erkendt, at det er på tide med konkret, kontant, politisk handling. Vi har derfor allerede fremsat forslag om en ligelønskommission - og ekstra penge med til forhandlingsbordet. Læg mærke til det. Der skal følge penge med - ellers er det bare snak.
For der er ikke brug for endnu en kommission, hvis ikke der følger penge med.
Vores alle sammens velfærd 
Men det er ikke bare sygeplejerskerne, sosu-erne, pædagogerne og de andre sundhedsarbejdere, der har brug for ligeløn. Det har de syge, de ældre og vores børn også.
Ellers risikerer vi nemlig, at vi slet ikke kan skaffe nok medarbejdere til at passe og pleje vores børn, syge og ældre.
En af de strejkende er sosu-hjælper Jannie Pedersen fra Ulfborg. Sidste forår strejkede hun og hendes kolleger. De rejste til Christiansborg for at fortælle os politikere om behovet for et ligelønsløft.
Nødberedskab som hverdag 
Forleden dag sagde hun præcis, hvad denne her konflikt handler om: ”Jeg er ræd for, at det nødberedskab, vi kører med nu, bliver hverdag, hvis vi ikke kan tiltrække flere hænder.” Nødberedskabet kan blive dagligdag! Er det det, vi vil byde vores syge og ældre? Nej. Vi siger nej til en fremtid, hvor ældre må blive i sengen i flere dage.
Vi siger nej til et sundhedsvæsen, hvor syge skal udsættes for unødige komplikationer, fordi der ikke var personale til at pleje dem ordentligt. Uden ligeløn risikerer vi at sætte fremtidens velfærd på spil.
Allerede i dag mangler vi tusindvis af sygeplejersker og social- og sundhedsassistenter, og om få år vil vi mangle op mod 30.000. Samtidig falder tilgangen til uddannelserne. På sygeplejeuddannelsen er søgningen så lille, at der i dag er ca. 300 ledige studiepladser.
Som samfund har vi ikke råd til den slags uligeløn. I hvert fald ikke, hvis vi ønsker et samfund, hvor der er medarbejdere nok til at pleje og passe vores ældre og syge ordentligt i fremtiden.
SF ved du, hvor du har
Lad mig slå fast, at der i hvert fald ikke er i tvivl om, hvor SF står: Vi er parate til - og finder det bydende nødvendigt - at folketinget påtager sig et politisk ansvar, så konflikten kan ophøre og et forlig indgås.
Derfor en ligelønskommission med penge. Vi skal løse den store mangel på arbejdskraft i plejesektoren ved at give alle deltidsansatte ret til fuld tid og indføre senioraftrapning. Og vi skal sikre et bedre arbejdsmiljø i det offentlige med stressbekæmpelse og mindre bureaukrati, færre stopure og mere omsorg.
Øst-udvidelsen 
Men denne 1. maj skal også bruges til overveje et andet emne på arbejdsmarkedet - nemlig hvordan vi kan håndtere øst-udvidelsen. Vi ved fra Arbejderbevægelsens Erhvervsråd, at den udenlandske arbejdskraft i gennemsnit kun betaler mellem 10 og 12 % i skat.
Det sker ved at benytte reglerne om fradrag og diæter i skattelovgivningen. Samtidig betaler den danske stat dagpenge til folk, der går derhjemme og venter på noget at rive i. Det er ikke gennemtænkt.. Vi har på den ene side sagt: ”Ja tak” til østeuropæiske kolleger. Og på den anden side: ”nej tak” til østeuropæiske lønninger.
Forsikringer 
Vi skal sikre, at det er danske løn- og arbejdsforhold, der er gældende. Vi skal undgå, at der skabes der en helt ny underklasse af faglærte og ufaglærte østarbejdere med 50-60 timer om ugen til ingen løn.
Danske lønmodtagere skal ikke presses på løn og ledighed! Derfor har SF fra øst-udvidelsens første dag arbejdet tæt sammen med den danske fagbevægelse. Jeg er stærkt forundret over de kendelser, som EF-domstolen har afsagt det seneste halve år.
Det er kendelser, der strider direkte mod den danske model, og som indskrænker fagforeningernes mulighed for at tegne overenskomster og undgå løntrykkeri. SF tager disse kendelser meget alvorligt. De rykker ved selve fundamentet for vores velfærdssamfund.
Vi har derfor foreslået at Danmark, på det næste topmøde i EU, fremlægger et forslag til at sikre fagbevægelsens konflikt-ret. Denne beslutning skal skæres ud i pap - så selv en dommer ved EF-domstolen kan forstå det.
Samtidig tages der netop i disse dage initiativ til en fælles europæisk underskriftsindsamling for at støtte forslaget - målet er en million europæiske underskrifter. I bør skrive under!
Fagbevægelsen skal styrkes 
Et andet sted hvor vi har brug for europæiske underskrifter, er på de danske fagforeningers indmeldingsblanketter. For selvom både love og overenskomster er skrevet og trykt i tusindvis af eksemplarer, så er det altafgørende, at de nye kolleger fra øst også er medlemmer af vores fagforeninger.
De skal kende og stille krav til deres rettigheder. Ellers risikerer vi at hverken love eller aftaler, er det papir værd, som de er skrevet på. Kun 3 % af de udenlandske kolleger er medlemmer af vores fagforeninger!
Til de 3 % der allerede har meldt sig ind i fagforeningen, og dermed tilsluttet sig fællesskabet: Velkommen! Vi håber i bliver glade for at arbejde i Danmark. Til de 97 % der ikke er medlemmer af vores fagforeninger: Tag så og få jer organiseret! Her i Danmark har vi slidt og slæbt i over 100 år for at skaffe de resultater vi har, altid med en stærk fagbevægelse i ryggen.
Handling, tak 
Men hvad gør SF ved det hele? Jo, nu skal I høre:
Vi vil arbejde på arbejdspladserne og i fagforeningerne og knokle for at alle skal melde sig i fagforening - også de udenlandske kolleger.
SF'erne knokler for at lukke alle de huller i dansk lovgivning, som tilskynder snedige spekulanter til at importere arbejdskraft til Danmark på dårlige løn- og arbejdsvilkår.
Og SF'erne knokler for at få ændret EU's regler om udstationering af arbejdstagere og udveksling af tjenesteydelser - for at skabe vækst og samhandel, men uden at lønmodtagerne skal betale prisen.
På den måde er hele SF i arbejde for et Europa med anstændige løn- og arbejdsvilkår til alle. Det er ikke snæver nationalisme - det er gensidig respekt!
International dag! 
1. majs internationale karakter er vi danskere også nødt til at forholde os til. Det kinesiske regime har igennem seneste måneder har slået hårdt ned på tibetanske demonstranter.
Snesevis er blevet dræbt - fordi de kræver helt basale politiske rettigheder og grundlæggende menneskerettigheder. Hundredevis er blevet fængslet - fordi de kræver helt basale politiske rettigheder og grundlæggende menneskerettigheder.
Den danske regering agter ikke at gøre noget. Men jeg vil opfordre jer til at støtte tibetanernes kamp for et værdigt liv. I kan se den tibetanske frihedsfakkel hernede, som er båret af et af ofrene for kinesisk tortur og undertrykkelse. Slut op om Tibets kamp og brug den internationale ånd i 1. maj-markeringen til at vise Jeres støtte.
SF knokler 
1.maj har altid fyldt meget for mig. Fordi vi her er sammen: mennesker i alle aldre og fra alle mulige forskellige jobs har samlet kræfter til at knokle for en bedre udvikling for Danmark.
Men det er ikke alle, knokler for en anden udvikling i Danmark. Det er heller ikke alle, der holder af 1. maj.
En central skikkelse, der hverken fejrer 1. maj med os andre eller støtter SF's politiske projekt - ja, det er statsministeren, ham der hedder Anders Fogh. Og lad os lige få slået fast: Han sidder på sidste omgang. Og ikke fordi han får sig en stilling på den internationale flottenheimer-scene - men fordi vi i fællesskab vælter den borgerlige regering ved først givne lejlighed!
Jeg har sagt det før - og mener det fortsat: Jeg synes, at den siddende regering under Foghs ledelse, har taget fundamentalt fejl på de 3 afgørende udfordringer:
3 tabte dagsordener
Jeg mener for det første, at denne regering tog fundamentalt fejl i sin udenrigspolitik, med Irak-krigen som den mest graverende fejl i dansk udenrigspolitik i mange, mange årtier. 
For det andet mener jeg, at denne regering i årevis tog fundamentalt fejl i hele miljø- og klimadebatten.
Og jeg mener for det tredje, at den stramme kommuneøkonomi, skattelettelser til de mest velhavende og misrøgt af vores sygehuse, ældrepleje og folkeskole, har sat vores velfærdssamfund under pres og øget uligheden i samfundet.
Jeg plejer godt nok at sige, at Statsministeren har klaret sig igennem sit job med blot tre sætninger:
”Det kan jeg på det bestemteste afvise”, ”Der er ikke noget at komme efter” og ”skal vi nu ikke se fremad”. Det er et udtryk for demokratisk fattigdom, når spørgsmål ikke besvares eller erstattes af papegøjesvar.
Lidt a la statsministerens pressemøder, hvor der jo er sat nogle meget håndfaste regler op for pressen.
På statsministerens ugentlige pressemøder er reglen, at hver journalist får to spørgsmål - og nul svar. Det er meget klart for enhver.
Håb, forandring, resultater 
Med hvad er det så for et Danmark SF knokler for? Hvad er det for et politisk projekt, som vi i SF håber at knokle for side om side med socialdemokrater og fagforeninger de næste år?
- Det er et Danmark, hvor velfærden udvikles med værdig ældreomsorg, en effektiv sundhedssektor og en tryg børnepasning.
- Det er et Danmark, hvor ungdommen uddannes med dagligt stærke folkeskoler, moderne erhvervsskoler og seminarier og sygeplejeskoler, der levere ægte anerkendelse af kommende omsorgsarbejder.
- Det er et Danmark, hvor klimaindsatsen kickstartes med ordentlige tog og busser og billigere billetter, med en voldsom udbygning af vindmøller og anden vedvarende energi og med belønning til energisparende virksomheder og borgere.
Jeg vil gerne opfordre alle forsamlede, Jeres bekendte og familie, om at bidrage til de kræfter, der i samlet trop kan skabe forandring i Danmark.
Alle der vil være med til at knokle for at udvikle velfærden, uddanne ungdommen og gennemføre en ambitiøs klimaindsats.
Kort sagt: Opfordre alle gode organisationer, partier og danskere til at tage handsken op - og samle sig med et ultimativt krav: Et systemskifte i Danmark NU.
Fortsat god 1. maj." 10174
"155" "https://www.dansketaler.dk/tale/villy-soevndals-1-maj-tale-2007" "SF har ét – og kun ét – ultimativt krav: Fogh skal væltes ved næste valg. Dem der ikke vælger side i den kulturkamp og i den blok-politik vi står i, kommer til at tabe ved næste valg. Derfor: Fogh skal væltes ved næste valg. Er I med mig?
For at dét skal lykkes, så må og skal oppositionen samles. Det er bydende nødvendigt. Ellers får vi 4 år mere med Anders Fogh og Pia Kjærsgaard.Vi skal samles om følgende:
For det første 
skal vi samles om en stærk velfærd. En velfærd som er intet mindre end fremragende, for de mennesker som har brug for den – børnene, de ældre, dem, der kommer på sygehuset… Og et velfærdssamfund, som også er en ordentlig arbejdsgiver for de titusindvis af offentligt ansatte, og som værdsætter pædagogen, læreren, sygeplejersken, sosu-assistenten og socialrådgiveren.
For det andet 
skal vi samles om en ambitiøs klimapolitik. Truslen fra den globale opvarmning vil påvirke hele den verden vi lever i, med konflikter, sygdomme, flygtningestrømme og krige.
Det er derfor også en sag som får voldsom betydning for, hvordan vi i fremtiden kan indrette det danske samfund og finansierer vores danske velfærd, så der ikke skæres i nattevagten, som det sker på min mors plejehjem og hvor der heller ikke længere er råd til et glas rødvin lørdag aften.
For det tredje 
skal vi samles om at bekæmpe den voksende ulighed i det danske samfund. Det kan ikke være rigtigt at flere og flere familier sættes på gaden, fordi de ikke har råd til huslejen. Eller at psykisk syge ikke kan få behandling. Eller at syge mennesker ikke kan få deres førtidspension, men sendes i arbejdsprøvning igen og igen, mens deres helbred slides yderligere ned, deres livsglæde forsvinder og deres privatøkonomi kollapser.
For det fjerde 
skal oppositionen samles om en helt anden udenrigspolitik. Vi ville aldrig være blevet rodet ind i den vanvittige krig i Irak, med centrum-venstre ved magten. Dansk Folkeparti har stået skulder ved skulder med Fogh.
Nu siger de: ”Det var en fejl.”. En fejl? En fejl som har kostet Irak 3/4 million døde og som har sendt hver 6. irakere på flugt. 4 millioner mennesker er på flugt, og den her regering vil sende irakiske flygtninge hjem… Så det er bydende nødvendigt, at vi samler oppositionen. Er I med mig???
SF foreslog i weekenden en ambitiøs investeringsplan for den offentlige sektor.
Vores – og det ER vores – offentlige sektor, er stadig mere nedslidt. Efter mere end 5 år ved magten er der store problemer i ældre-plejen. Skolerne er slidt ned og lærerne flygter – ikke fra børnene – men fra tabeller, skemaer og elevplaner i et omfang som kun overgås af socialrådgiverne, der flygter fra meterhøje papirbunker.
Efter 5 år er der stadig hundredevis af danskere, som venter på livsnødvendig kræftbehandling. Og endnu flere, der ligger på hospitalsgangene på de medicinske afsnit.
SF vil investere 85 mia. kroner i den offentlige sektor over de næste 10 år. For Danmark har råd til at investere i danskernes sundhed, i vores uddannelse og i vores omsorg. Vi har ikke råd til at lade være. Og vi kan ikke være bekendt at lade være.
Det må ikke være sådan, at man har knoklet et helt liv i det her samfund, og så skal være bekymret for, om der er hjælp, pleje og omsorg, når man bliver gammel.
Og det må ikke være sådan, at vores børn ikke lærer at læse, fordi der ikke er nogle uddannede skolelærere tilbage, så vi mister de unge i et stadig mere krævende samfund.
Og det må ikke være sådan at vi, der måned efter måned, år efter år, betaler vores skat til den danske velfærds bygning – ikke kan føle os sikre på at den lokale skole er god nok.
Det må ikke være sådan, at vi skal købe en særlig madordning til vores gamle mor eller morfar, fordi det kommunale system ikke er godt nok. Og det må ikke være sådan, at vi skal købe sundhedsforsikringer, for at føle os sikre på, at vi kan blive behandlet, hvis vi får brug for en læge og et hospital. Har DU sikret os den velfærd, Anders Fogh? Har DU sikret os den velfærd eller fjernet de bekymringer, Pia Kjærsgaard?
Vi kender godt svaret, her i dag, på denne 1. maj: Gu' har de ej. Og det er derfor, at det er så vigtigt at få samlet oppositionen, i det her land. Er I med mig???
Hør nu her: Jeg vil tage rundt i landet senere på året. Jeg vil tage rundt i hele landet, og jeg vil mødes med jer. Det giver ikke mening at samle oppositionen, hvis ikke vi samler folket. Fogh forsvinder ikke af sig selv. Det er op til jer, til borgerne, at udstikke kursen for alternativet. Jeg vil mødes med alle jer – og tusindvis af andre – som er lede og kede af Fogh og Kjærsgaard. Fordi jeg tror på at I, også jer som ikke er SF'ere – endnu, altså – gør jeg mange tanker om den retning I gerne vil have Danmark ind på.
Jeg vil rejse rundt og få det input fra jer – for vi bliver nødt til at lave de her alliancer – og vi bliver nødt til at gøre det nu. Jeg vil gerne mødes med lønmodtagere og de offentligt ansatte. Med førtidspensionisten og den hjemløse. Jeg vil rigtig gerne mødes med de mange unge, som er trætte af regeringens disciplinering. Jeg vil gerne mødes med alle jer, som er ved at kvæles i konformitet og ensretning. Jeg vil gerne høre, hvordan sygeplejersken, sekretæren og skolelæreren tror vi politisk kan skabe bedre forhold mellem et stresset arbejdsliv og vores privatliv. Og jeg vil gerne mødes med de kunstnere og intellektuelle og forskere, som oplever en hetz og begrænsning af deres ytringsfrihed.
Lad mig derfor sige: Jeg forstår da godt at dele af fagbevægelsen gerne vil sikre deres medlemmer nogle konkrete her-og-nu resultater i 3-partsforhandlingerne. Jeg appellerer bare til, at man gør sig det helt klart: Man får ikke et bedre og stærkere velfærdssamfund med Anders Fogh Rasmussen, end man gør med venstrefløjen. Og man risikerer også at Fogh får tilpas ro til endnu fire år, hvor undergravningen af solidariteten og fællesskabet og de faglige medlemmers langsigtede interesser fortsætter. Vi risikerer at klimaforandringerne kun bliver imødegået af konferencer - og ikke af konkrete og ambitiøse mål for CO2-reduktion. Og dét sikrer hverken arbejdspladser og velfærdsfinansieringen - eller ordentlige vilkår for kloden og vores børns og børnebørns fremtid. Og man risikerer, at vi får 4 år mere med Morten Messerschmidts åndsfæller i Dansk Folkeparti, som lægger gift for det her samfund og vores etniske mindretal. Her-og-nu-resultaterne kan blive dyrekøbte på længere sigt.
Når jeg kommer i forårshumør, og der gør man jo på sådan en dag som i dag, så tager jeg ned til den lokale gartner, hjemme i Bjert ved Kolding, hvor jeg bor. Han har en papegøje. Den kan sige 3 ting: ”Goddag”, når man kommer. Den kan fløjte første strofe af ”Dengang jeg drog af sted” og den kan sige ”farvel”. Det synes jeg er godt gået at en papegøje.
Vi har en statsminister som også kan sige tre ting: ”Der er ikke noget at komme efter”, ”det kan jeg klart afvise” og ”nu synes jeg, vi skal se fremad”. Dét synes jeg måske er lidt tyndt for en statsmand, når repertoiret ikke i nævneværdig grad er større end min gartners papegøje.
Så derfor bare til slut. Vi skal ikke have en papegøje som statsminister. Vi skal heller ikke erstatte Foghs og Pia Kjærsgaard med det næstbedste alternativ. Vi skal erstatte den regering med det bedste alternativ. Fogh splitter Danmark. Nu skal vi samle Danmark. Det tjener Danmark bedst.
God 1. maj." 7324
"156" "https://www.dansketaler.dk/tale/anette-vilhelmsen-1-maj-tale-2013" "I dag er en særlig dag – en historisk dag. Arbejderbevægelsens internationale kampdag. En dag, hvor progressive kræfter samles.Jeg vil ikke stå her foran Jer og synge en sang fra de varme lande om, at iih-jo – det går bare strygende og der leveres solid venstrefløjspolitik hele vejen rundt. 

For sådan er det jo ikke!Jeg forstår godt, at gode folk mener, at prisen for regeringsmagten nogle gange kan være for høj. Men jeg er ikke enig. Det er bedre med SF i regering end SF udenfor regering. Vi trækker regeringen til Venstre.På det seneste har der været diskussion om ”Den danske model” – en diskussion som kommer helt naturligt i forbindelse med en stor arbejdskonflikt.Lad mig slå fast. Den danske model lever – og det skal den blive ved med.Sidste onsdag besluttede regeringen at gribe ind i lærerkonflikten. Det gjorde vi ikke med let hjerte. Men det begyndte at stramme til – skadevirkningerne på folkeskolen og andre steder, herunder AMU-systemet og SoSu-skoler, var ved at blive store, eleverne led og var usikre på deres eksamener... og ingen troede på, at parterne kunne blive enige.Så selvom det var en tung beslutning, så var det en rigtig beslutning. Men det skal aldrig blive en rutinesag for en rød regering at gribe ind i faglige konflikter.Indholdet i indgrebet har der naturligt nok været debat om. Jeg mener, at vi fandt en balanceret løsning, der tog hensyn til begge parter.Lærerne får ikke det grænseløse arbejde, som de frygtede.

Der bliver tillæg for skæve arbejdstider, klare regler for hvornår man skal have overtidsbetaling, et krav til skolelederne om at planlægge, så mest mulig af arbejdstiden ligger samlet og på hverdage. Det er ikke ”grænseløst” arbejde.Lærernes 60-års regel bliver afviklet, men med en lang overgangsperiode og fuld lønkompensation. Og lærerne har beholdt muligheden for at lave lokalaftaler, som de var meget optaget af under konflikten.Jeg ved, at mange lærere er utilfredse. Men påstanden om at lærerne ingenting fik, er jeg ikke enig i.Det er en hjertesag for mig, at Folkeskolen forbliver en grundpille i vores samfund. Danmark er et forholdsvis lige land, men det er stadig langt sværere for børn af ufaglærte at få en uddannelse end for akademikerbørn.Vi skal gøre mere ved den negative sociale arv. Der skal mere undervisning og mere alsidig undervisning til, hvis alle børn skal forlade folkeskolen med gode evner og lige muligheder.For mig er det et kerneformål med regeringens folkeskolereform. For første gang står vi med en reform i hånden, som sætter fokus på social mobilitet. Det er afgørende, at den kommer til at virke, og vi ved jo alle, at lærerne er helt afgørende for at det også kommer til at ske.Derfor vil jeg påtage min del af opgaven for at få et godt samarbejde med lærerne igen ovenpå den ret barske konflikt, vi har været igennem - vi skal sammen komme videre.Jeg har hørt, at Claus Hjort Frederiksen og Venstre drømmer om tyske lønninger i Danmark. 

Men de glemmer at fortælle, at på fx slagteriet i Essen er – i følge fagforbundet NNF - omkring 70 pct. af de ansatte hyret på midlertidige kontrakter til en løn på under 40 kroner i timen.Det tyske arbejdsmarked er skarpt opdelt mellem dem på ordnede vilkår, og så dem helt uden overenskomster.Jeg savner svar på, om de borgerlige ønsker udenlandske kolonnearbejdere i Danmark, som kan trykke de danske lønninger ned til 40 kr. i timen?

 Det er helt og aldeles uholdbart. Vi skal stå vagt om de danske løn- og arbejdsvilkår.Det kræver stærke og rigtige fagforeninger – og ikke gule forsikringsselskaber, eller hvad man nu skal kalde dem. Derfor er jeg også glad for at stå her i dag og se faner med den rette farve.Regeringen har gennemført en række tiltag, der styrker kampen mod social dumping – vi har styrket registreringen af udenlandske tjenesteydere, øget brugen af arbejdsklausuler i udbud, styrket indsatsen mod ulovlig cabotagekørsel, og når det offentlige afgiver ordrer, så skal de inkludere sociale klausuler om f.ex praktikpladser i deres udbud eller forklare hvorfor de ikke gør det.

Det sidste giver gode muligheder for, at ikke mindst fagbevægelsen og pressen kan stille de ansvarlige til regnskab.For vi har stadig et stort og uløst praktikpladsproblem, som rammer mange af vores unge. Regeringen har gennemført en række tiltag for at afhjælpe problemet – for eksempel de sociale klausuler, og vi har etableret praktikpladscentre i hele landet. Vores mål er tindrende klart: alle der starter på en erhvervsuddannelse, skal have garanti for en praktikplads - en garanti for en hel uddannelse. 

Praktikpladsgaranti gør det ikke alene - vi skal også have hævet kvaliteten af erhvervsuddannelserne. Vi har et alt for stort frafald på uddannelserne, som ikke alene skyldes mangel på praktikpladser - og vi ved desværre, at en hel del af dem, der falder ud, ender med ikke at få en uddannelse.Det duer ikke. Og det er socialt skævt.Uddannelse alene gør det ikke. Vi har i den grad også brug for flere job. I disse måneder ser vi tusindvis af arbejdsløse falde ud af dagpengesystemet.

SF var nødt til at acceptere, at vælgerne ved sidste folketingsvalg sammensatte et folketing, hvor der var flertal for den korte dagpengeperiode.Det er så lykkedes i to omgange at udsætte det tidspunkt, hvor arbejdsløse kunne risikere at stå uden en offentlig ydelse. Men det står desværre klart, at problemerne ikke er løst.Ikke mindst derfor er kampen for jobskabelse så vigtig.

Der har været en myte om, at regeringen kun har interesseret sig for, hvad der skete engang i 2020. Det holder ikke – og vores mange initiativer for at skabe job viser det...Men jeg står ved, at jeg som formand for et ansvarligt venstreorienteret parti interesserer mig for, at der også om 7 år er et solidt økonomisk fundament for vores fælles velfærd. Det synes jeg vi skylder hinanden og vores børn.Meget havde set anderledes ud, hvis Venstrefløjen havde fået 90 mandater ved sidste valg Det gjorde vi som bekendt ikke.Virkelighedens verden er jo, at vi er en mindretalsregering, der består af tre forskellige partier. Økonomien er stram. Vi overtog et håndværkertilbud fra den tidligere regering. Og krisen er mere langvarig og dyb end først anslået.Det er vores opgave at skulle finde løsninger for at komme ud af krisen – derfor har vi indgået kompromisser.

Og ja, jeg står ved kompromiserne. Også selv om der er dele af dem, som ikke er groet i SFs baghave. Det tror jeg, alle ved.Resultater kræver nu engang i dansk politik 90 mandater...Jeg vil dog samtidig godt advare mod alt-eller-intet holdninger på Venstrefløjen. Vi har brugt 100 år på at udvikle det samfund, vi har i dag, med en stærk og solidarisk velfærdsmodel. Vi har sat skub i udviklingen i opgangstider og konsolideret i krisetider. Og det hele er udviklet gennem kampe, kompromisser og aftaler – også selvom det kun har indebåret små skridt i den rigtige retning.Men vi må ikke glemme, de resultater vi sammen har kæmpet for i mange år og som nu er blevet til virkelighed...Vi har knækket Dansk Folkeparti’s taktstok i værdidebatten. Vi har afskaffet starthjælpen og kontanthjælpsloftet til gavn for dem, der har allermindst.

Vi har – trods økonomisk svære tider – ført en aktiv finanspolitik og bidraget til at færre end ellers har mistet deres arbejde under krisen.Vi afsætter 23 mia. kr. i de kommende år til vækst i velfærden, så vi kan tage os af flere ældre, og sikre at flere unge får en uddannelse. Og vi afsætter vi 4 mia. kr. til ekstra offentlige investeringer. Vi har oprettet flere praktikpladser og studiepladser. Og vi styrker voksen- og efteruddannelserne med 1 mia. kr. i Vækstplanen, så dem der aldrig fik en uddannelse, nu har bedre mulighed for eksempelvis at blive faglærte. Det er rød politik.Vi runder 50 pct. vindenergi i vores elforsyning om bare syv år!

Det er grøn politikVi har samtidig vredet nogle flere oliemilliarder ud af selskaberne i Nordsøen og sat pengene af til forbedringer af jernbanerne... og er nu i gang med at virkeliggøre en gammel SF-plan om at få togtiden mellem København – Odense – Århus og Aalborg ned på kun en enkelt time mellem hver by.Det er både rød og grøn politik.Og måske vigtigst af alt... Så har denne regering afmonteret den tikkende bombe, som venstre lagde under vores universelle velfærdssamfund med overbetaling af privathospitaler og skattefradrag for privat sygeforsikring.

Den verden, vores børn skal overtage, skal være bedre. Derfor er jeg særlig glad for, at en række af regeringens job-initiativer samtidig er grønne. Vi har gennemført verdens formentlig grønneste energiforlig, som skaber 6-8.000 job hvert år.Jobskabelse og fokus på miljøet går hånd i hånd. Vi har sat skub i en grøn erhvervspolitik, der vil styrke Danmarks i forvejen stærke position på eksport af energi- og miljøteknologi samtidig med at vi kan udvikle bedre miljøløsninger herhjemme.

Lad mig slutte med et alvorsord om noget, der ligger os alle på sinde.Arbejdsløsheden – som desværre ikke rigtig er faldet.Jeg tror godt, I ved hvorfor.I Europa og i Danmark står vi i den dybeste økonomiske krise i mange, mange år. Det betyder, at virksomhederne holder tilbage med investeringer og forbrugerne er forsigtige, ikke mindst fordi de frygter arbejdsløshed.På denne alvorlige baggrund er det OK at kunne konstatere, at regeringens aktive job-indsats har sikret, at arbejdsløsheden i Danmark ikke er vokset. Det samme gælder desværre ikke i en række andre europæiske lande.Det er noget – men naturligvis ikke nok – vi er ikke i mål endnu.Kampen for at skaffe job til de mange arbejdsløse fortsætter. 

God 1. maj til jer alle" 9564
"157" "https://www.dansketaler.dk/tale/villy-soevndal-1-maj-tale-2010" "Kære venner!

Jeg vil gerne starte med et citat. Det lyder sådan her: ”Lars Løkke Rasmussen fik en flot start som både Danmarks nye statsminister og Venstres nye formand. Her - et år efter - er der sat stærke politiske aftryk.”
 
Kan I gætte hvor det kommer fra?

Dette komiske skønmaleri kan selvfølgelig kun stamme fra et sted: Venstres Nyhedsbrev.

Hvis man bevæger sig ud i virkeligheden ser tingene anderledes ud.

• Prøv at spørg de ansatte ude på Hvidovre Sygehus. Her skal der nu igen- igen fyres. Ligesom på en række andre hospitaler landet over.
• Prøv at spørg de 7-8.000 unge, der ikke kan få praktikplads.
• Prøv at spørg de bygningsarbejdere, der får fyresedlen, fordi regeringen ikke vil sætte gang i beskæftigelsen.
• Eller prøv at spørg folk i yderområderne, som kan se at alting - arbejdspladser, skoler, busruter og sygehuse - lukkes omkring dem, mens regeringen deler kæmpestore skattelettelser ud til Lenes kernevælgere i Gentofte.

Kære venner! Den her regering har ikke passet godt på vores land!

Ferie, fnidder og facebook
Man kan holde mange taler om regeringens problemer. Løkke lovede i efteråret, at han ville bruge ALLE kræfter på de tre K’er: Klima, Kommunalvalg og Krise.
 
Klimatopmødet magtede han ikke. Kommunalvalget tabte han. Og krisen misforstod han fra dag 1.I stedet for at løse danskernes problemer har Løkke brugt tiden på at træde rundt i spinaten. Det kan vel bedst beskrives med de tre F’er: Ferie, Fnidder og Facebook.
 
Regeringen har ikke passet på Danmark. De har ladet alt det, der tilhører fællesskabet forfalde: vores sygehuse, børnehaver, plejehjem og skoler.Arbejdsløsheden er høj. Krisen i dansk økonomi er dyb. Der er slået et ordentligt hul i kassen.Ventelisterne på sygehusene er i dag ligeså lange som i 2002. Uligheden er vokset. Velfærden skranter.Lars Løkke og Pia Kjærsgaard klattede opsvinget væk – på ufinansierede skattelettelser til bankdirektører og advokater - i stedet for at investere i uddannelse og arbejdspladser.Nu er der så en regning, der skal betales. Den kan vi ikke løbe fra.
 
Løfte i flokLad mig derfor bruge denne dag - 1. maj – til at sige det meget klart. SF anerkender fuldt ud omfanget af de økonomiske problemer.Vi har ikke skabt dem – men vi er klar til at stå i spidsen for den nødvendige oprydning. Derfor vil vi i løbet af den næste måned – sammen med Socialdemokraterne - fremlægge en genopretningsplan for dansk økonomi.Det bliver ikke smertefrit. Vi kommer alle sammen til at bidrage. Hvis vi løfter i flok, skal vi nok klare det.Regeringen vil løse problemerne ved en regulær massakre på vores velfærdssamfund. De vil fyre i tusindvis i ældreplejen, i daginstitutionerne og på skolerne. De vil lade børnene, de gamle og de svageste i vores samfund betale regningen for festen.Lad mig sige det klokkeklart: Det kan I godt glemme!

Toppen skal også bidrage
SF og Socialdemokraterne er klar til at prioritere benhårdt i de offentlige udgifter – men det skal ske på en måde, så dem, der virkelig har brug for hjælp ikke lades i stikken.SF og Socialdemokraterne vil insistere på, at dem, der drak tættest under festen også skal bidrage til oprydningsarbejdet. Vi har sagt, at de bankdirektører, der har fået massive skattelettelser skal bidrage med mere i form af millionærskatten.Vi vil bruge HVER ENESTE skattekrone med omtanke – derfor har vi også givet regeringen et par gode råd: vent nu lidt med at købe dyre kampfly og vent nu lidt med at nedsætte topskatten.

Men SF og Socialdemokraterne vil mere end de skarpe prioriteringer. Vi er klar til at investere – i uddannelse, opkvalificering og arbejdspladser.Der er to veje i dansk politik: Skal vi lade børnene, de gamle og de udsatte grupper betale regningen. Eller skal vi arbejde og investere os ud af krisen – sammen! SF vælger det sidste.

Fortjener ny regering
Vi har nu i 9 lange, lange år haft en borgerlig regering, der har ført blokpolitik med den yderste højrefløj.En regering, som entydigt har favoriseret de mest velstillede.En regering, som har øget uligheden, så vi i dag har 60.000 danske børn, der lever i fattigdom.En regering, som har svigtet de unge, der mangler uddannelse, jobs og praktikpladser.En regering, som har svigtet vores fælles sygehuse og favoriseret privathospitalerne.Kære Venner. Fortjener Danmark ikke en ny regering?

Kære Venner. Fortjener Danmark ikke en ny politik? 

SF og Socialdemokraterne vil en anden vej for Danmark.Vil I være med til at beskatte millionærerne lidt hårdere – og give mere til pensionister og lønmodtagere?Vil I være med til at stoppe favoriseringen af privathospitalerne – og skabe offentlige sygehuse i verdensklasse – med fri og lige adgang?Vil I være med til at give vores uddannelser et løft, så der bliver praktikpladser til alle?

Vil I være med til at stoppe social dumping og i stedet sikre danske lønninger på danske arbejdspladser?

Vil I være med til at afskaffe fattigdoms-satserne, så vi for mindre fattigdom og ulighed?Vil I være med til en ny udenrigspolitik, hvor vi ikke trasker i hælene på krigsgale præsidenter, men satser på udvikling og menneskerettigheder?Kære Venner. Danmark skal ikke længere til højre – Danmark skal fremad! 

Borgerlig skræmmekampagneRegeringen og Dansk Folkeparti vil krampagtigt holde fast i magten.Vi vil blive udsat for en borgerlig skræmmekampagne uden fortilfælde. Vi har allerede set de første annoncer, hvor Venstre spreder falske påstande om oppositionens skattepolitik.

Lad mig derfor sige det klokkeklart her i dag: SF og Socialdemokraterne vil IKKE hæve boligskatten.Vi vil IKKE hæve skatten på arbejde. Alle danskere, der tjener under en million kroner om året, skal betale mindre i skat af deres lønindkomst.Kære venner. Der er nu to linier i dansk politik:Regeringen og Dansk Folkeparti vil belønne bankdirektører og advokater. 

SF og Socialdemokraterne vil belønne almindelige hårdtarbejdende lønmodtagere og de pensionister, der har slidt for vores samfund.Vi kalder det fair forandring!Bland dig!Danskerne har fortjent en ny regering.Hvis vi arbejder hårdt kan det lade sig gøre. Vi KAN skabe et bedre Danmark. Men det kræver en indsats.Højrefløjen svømmer i penge. De får store summer fra bankerne. Fra Mærsk. Fra tobakslobbyen.Det gør vi ikke. Men vi har noget andet. Vi har alle Jer.

Derfor en appel til slut: Gå ud og gør en indsats. Engager dig! Tag diskussionerne med kollegaerne, familien, vennerne.Bland dig i debatten og lad alle vide, at Danmark ikke skal længere til højre – Danmark skal fremad.

Rigtig god 1. maj!" 6502
"158" "https://www.dansketaler.dk/tale/johanne-schmidt-nielsens-1-maj-tale-2015" "Hvad er det, der gør vores samfund stærkt? Nogle gange skal der øjne udefra til at se det.

I søndags var jeg til et arrangement på Christiansborg, hvor nye statsborgere blev budt velkommen. En af dem – en kvinde, der oprindeligt kommer fra Mellemøsten – sagde til mig: Jeg er så stolt af at være en del af det danske fællesskab. For det er meget stærkt. Her passer vi på hinanden.

Inderst inde ved vi det nok godt. Det er i fællesskabet med andre mennesker, at vi bliver stærke. Men det kommer ikke af sig selv. Vi skal vælge fællesskabet. Vi skal slås for det. Hver eneste dag.Og kære venner. Lige om lidt skal der være folketingsvalg i Danmark. Alle os, der vil fællesskabet, vi skal sammen sørge for, at nøglerne til statsministeriet aldrig nogensinde igen havner ved Lars Løkke Rasmussen.

Men vi skal ikke kun vælge fællesskabet, når vi står i stemmeboksen for at sætte kryds. Vi skal også vælge det på vores arbejdspladser.Kender I det selskab, der hedder Ryanair? De er gået til frontalangreb på fællesskabet. De er kendt i hele verden for lav løn og lusede vilkår. Nu vil selskabet flytte til København. Men de nægter at tegne overenskomst.Deres talsmand har forsøgt at gøre sig morsom. Da han blev spurgt til den danske model, svarede han: Er det noget med Helena Christensen?

Skal vi ikke love hinanden, at inden året er omme, så kender Ryanair alt til den danske model. Inden året er omme skal Ryanair forstå, at hvis man kommer til Danmark, så tegner man overenskomst. Så behandler man sine ansatte ordentligt. Ellers kan man pakke sin kuffert og flyve sin vej.

Og hvis Ryanair, de nægter, så skal de ikke bare stå i konflikt med luftbranchens ansatte. Så skal de stå i konflikt med hele Danmark. For uanset om vi er rengøringsmedarbejdere, cykelsmede eller arbejder ude i lufthavnen, så ved vi da godt, at hvis døren åbnes for arbejdsgivere som Ryanair, så breder det sig.

Det gælder også vores offentligt ansatte. Den behandling skolelærerne fik, da regeringen og højrefløjen kørte hen over dem med en bulldozer og greb ind i en lovlig konflikt, den behandling var fuldstændig uacceptabel.Vi skal ikke acceptere den slags bøllemetoder. Uanset om arbejdsgiveren hedder Ryanair eller Bjarne Corydon.Og nu vi er ved bøllemetoderne. For tiden oplever vi, hvordan Lars Løkke og Dansk Arbejdsgiverforening som en flok skolegårdsbøller mobber dem af os, der er ramt af arbejdsløshed eller sygdom.

Lars Løkke bruger hundredetusinder af annoncekroner på at himle op om, at arbejdsløse får for mange penge. Ifølge Løkke lever de nærmest en eller anden form for luksusliv. Nu er Lars Løkke jo godt nok en slags ekspert i det der med luksus. Særligt, hvis det er andre der betaler. Men ved I hvad: Hans kampagne er ikke bare løgnagtig. Den er respektløs.Og Dansk Arbejdsgiverforening, de foreslår, at man skal tage firetusind kroner om måneden fra mennesker på førtidspension. Kontanthjælpen, den skal også rundbarberes.

De bruger den der hokuspokuslogik om, at hvis bare man gør syge mennesker fattige, så udbryder de et højt halleluja og rejser sig raske fra kørestollen. Hvis man gør arbejdsløse fattige, så opstår der, abracadabra, en masse nye arbejdspladser. Hold nu op. Det giver jo ingen mening.

Det er ikke længe siden, jeg fik et brev fra en kvinde ved navn Linette. Hun er uddannet kontorassistent, er i 50’erne, går ledig, har sendt hundredvis af jobansøgninger af sted og er lige faldet ud af dagpengesystemet. Linette beskrev et liv som arbejdsløs, der bestemt ikke er luksusagtigt.

Og hun sluttede sit brev med sætningen: Sjovt nok er der ingen, der vil bytte. Lige præcis den sætning rammer hovedet på sømmet. For vi ved det jo godt alle sammen. Det er ikke sjovt at gå ledig. Det ikke er sjovt at være for syg til at arbejde. Vi andre vil ikke bytte.Derfor: Til Lars Løkke og alle andre på hans hold. Stop mobberiet af mennesker ramt af ledighed eller sygdom. Det er simpelthen uforskammet.Ikke kun for Linettes skyld. Også for alle os andre. For sygdom og ledighed kan ramme alle. 

Og jo mere bange vi er for konsekvenserne ved at miste jobbet, jo lavere kvækker vi til lønforhandlingerne. Jo sværere bliver det at sige fra, når arbejdsvilkårene ikke er i orden.Det går ud over os alle sammen, når hullerne i sikkerhedsnettet vokser. Lad os give dem klar besked. Ikke kun højrefløjen. Også regeringen.

Forlæng dagpengeperioden. Kortere genoptjening. Og selvfølgelig skal det tælle timer, når man er i løntilskud.Lad os nu komme i gang. Det er mere end på tide, at vi får et trygt og retfærdigt dagpengesystem.Der bliver talt meget om solidaritet en dag som i dag. Solidaritet er ikke noget, der stopper ved færgelejet nede i Rødby eller lige syd for Padborg.

Jeg har hørt nogen kalde de mænd, kvinder og børn der sætter sig ned i faldefærdige både i Middelhavet og sætter livet på spil for at forsøge at komme i sikkerhed, for bekvemmelighedsflygtninge. Jeg har hørt nogen sige, at de bare kommer for at nasse.

Undskyld mig, der er intet bekvemt ved at flygte. Mennesker på flugt fra Islamisk Stats myrderier og voldtægter, det er ikke dem, der nasser.Nasserne, det er de virksomheder, der tjener penge i Danmark, men sender overskuddet i skattely. Nasserne, det er selskaber som Ryanair, der kommer til Danmark, men som ikke gider tegne overenskomst.Vi kan ikke hjælpe alle verdens flygtninge. Det siger sig selv. Men vi kan og vi skal påtage os en del af ansvaret. Det er vores fællesskab stærkt nok til.Som jeg sagde i starten, så står vi over for et folketingsvalg. Og helt ærlig, jeg møder ret tit folk, der siger:

Jamen, nytter det noget? Gør det nogen som helst forskel, om Helle bliver siddende, eller Løkke kommer til magten?Jeg kan godt forstå frustrationen. Tro mig. Jeg arbejder sammen med dem hver eneste dag. Men det er sådan set ikke så svært. Alt det Thorning gør forkert, det vil Løkke have mere af.

Og til jer, der er sådan lidt romantisk anlagt: Glem det. Kristian Thulesen Dahl kommer ikke galopperende på en eller anden hvid hest med de lyse lokker blafrende i vinden og sørger for, at det hele nok skal gå.For vi kender ham jo godt. Manden, der byttede efterløn og dagpenge for et par grænsebomme. Manden, der igen og igen stemte for skattelettelser til de mest velhavende. Det vil vi da ikke have mere af.Vi skal i den helt modsatte retning. Der er så meget, vi kan gøre for at skabe et bedre samfund. Lad os behandle vores forældre og bedsteforældre med den respekt, de fortjener. Ældre skal selvfølgelig have den hjemmehjælp, de har brug for.

Og lad os sikre, at pædagogerne i vores dagsinstitutioner rent faktisk er mange nok til at tage sig ordentligt af vores børn. Lad os nu indføre de minimumsnormeringer.Lad os tage kloden alvorligt. Lad os satse massivt på grøn omstilling, samtidig med at vi skaber tusindvis af arbejdspladser.

Og lad os turde tænke nyt: Hvorfor skal vi piskes til at arbejde endnu mere, når tusindvis af børnefamilier er ved at knække midt over af stress. Samtidig med at andre tusinde går ledige. Lad os dog dele arbejdet.

Skal vi så bare stille os tilfredse med den her regering? Nej. Uligheden er vokset. En socialdemokratisk finansminister har stået i spidsen for noget så tumpet som at sælge ud af DONG til spekulanterne i Goldman Sachs.Det er ikke godt nok. Det står mere klart end nogensinde før, at der brug for en stærk venstrefløj i Folketinget. Og nu vi er ved regeringen. Jeg har en opfordring til landets statsminister.

Kære Helle Thorning. Overvej, om de radikale overhovedet hører hjemme i en regering efter et valg.De Radikale møder de mennesker, der mister jobbet med et arrogant ”sådan er det jo”. De radikale skriver i annoncerne, at de lytter. Men de lytter ikke til lærerne. Og de lytter heller ikke til den murer, der fortæller dem, at han ikke kan holde til at kravle rundt på en tagryg som 68-årig.

De radikale har blokeret for en løsning på dagpengekatastrofen. De har konsekvent stået i vejen for, at vi effektivt bekæmper social dumping. De får julelys i øjnene, når pensionsalderen bliver hævet, og selskabsskatten sænket.

Det er på tide at vælge de radikale fra. Det er på tide at vælge fællesskabet til.Sidste år sluttede jeg min tale inde i Fælledparken med at fortælle om en lille pige, jeg kender. Hun har en sygdom, der betyder, at hun ret tit besøger Rigshospitalet. Og hendes mor og far er lykkelige over, at hun tilfældigvis er født i Danmark. For her skal man ikke have dankortet frem, når man går ind ad svingdøren til hospitalet.

Den her lille pige stod blandt publikum sidste år. Og hun smilede over hele hovedet. Hun var stolt over at blive brugt som eksempel på, at vores fællesskab fungerer.Kære venner. Det er sådan, det skal være. Højrefløjen forsøger at få os til at skamme os. De forsøger at bilde os ind, at fællesskabet er en byrde.

Men ved I hvad. Vi skal ikke skamme os over at være en del af et fællesskab, hvor vi passer på hinanden.Tværtimod. Vi skal ranke ryggen.Vi skal være stolte.Og vi skal slås for hinanden.Rigtig god 1. maj." 8980
"159" "https://www.dansketaler.dk/tale/helle-thorning-schmidts-1-maj-tale-2014" "Kære alle sammen
Det er en særlig 1. maj i år. For det er en dag, hvor vi socialdemokrater kan ranke ryggen og sige: Danmark er tilbage på sporet.
Vi påtog os en opgave. Vi ville have Danmark trygt gennem krisen. Med vores ordentlighed og vores fællesskab i behold. Og vi har leveret.
Efter fem år med modgang og snigende modløshed er der sket et stemningsskifte. Virksomhederne tror på fremtiden. Eksporten har aldrig været større.
Sidste år steg beskæftigelsen med 20.000. Arbejdsløsheden er den laveste i fire år. 
Det er godt for vores fælles husholdningskasse. Men det er først og fremmest godt, at vi får flere med i arbejdsfællesskabet.
Og det er ikke kun på arbejdsmarkedet det går bedre. Vi kan igen begynde at investere lidt mere i vores velfærd. Det er ikke noget, som er kommet af sig selv. Nej, det er kun muligt, fordi vi har haft viljen til det hårde arbejde og de svære valg.
I sidste uge var jeg i Horsens og besøge et center for ældre med demens. Det er en frygtelig sygdom. Tænk, ikke længere at være det menneske, man var. Tænk, at opleve sin ægtefælle, mor eller far langsomt glide ind i en tåge af glemsel, forvirring og frygt.
I Horsens mødte jeg plejepersonale, som knokler for at give de ældre et værdigt liv. Med omsorg, respekt og stærk faglighed. Det er nogle af de mest dedikerede mennesker, jeg har mødt i lang tid. De fortjener vores anerkendelse.
Og hvor er jeg glad for, at vi har fundet en milliard kroner ekstra til vores svageste ældre. 
På samme måde mærker vores børn nye tider.
Efter sommerferien åbner vi dørene til en ny folkeskole. Alle børn skal lære mere. De skal have flere timer og en ny sammenhængende skoledag.
Laveste arbejdsløshed i fire år. Bedre omsorg for vores svageste ældre. Ny folkeskole.
Ved I hvad? Det kan vi faktisk godt være bekendt.
Det viser, at vi har truffet de rigtige valg.
Og det viser, at vi socialdemokrater gør en forskel. For uden os var det ikke sket.
Kære venner
Jeg ved godt, at der til tider står en meget høj sø om Socialdemokraterne. Jeg ved godt, at alle ikke har været enige i alle beslutninger. Og jeg ved godt, at det ikke er alle, som har lyst til at få en selfie med kaptajnen.
Men det er ikke nu, vi skal blive søsyge. Resultaterne af vores hårde arbejde er ved at vise sig.
Så ja – det er en god 1. maj.
Men er vi i mål? Slet ikke. Vi er altid utålmodige. Vi er altid i gang. For os er der altid mere at gøre. Under krisen mistede vi langt over 100.000 arbejdspladser.
Det var dyrt for Danmark. Der er en økonomisk regning, der skal betales. Men de menneskelige omkostninger har også været store.
Når arbejdsløsheden rammer som et lyn fra en klar himmel, er det ikke bare den økonomiske tryghed, som bliver udfordret, man mister også en plads i arbejdsfællesskabet.
Og husk nu på, at det er alle, som kan blive ramt. Et medlemskab af Liberal Alliance er ikke en forsikring mod at miste sit job.
For os socialdemokrater er det altid en fælles opgave at sikre fuld beskæftigelse.
Og det er derfor, vi hele tiden har haft blikket stift rettet mod at få gang i hjulene, så der igen kommer nye arbejdspladser.
Vi har i disse år det højeste niveau for offentlige investeringer i 30 år. Vi forbedrer virksomhedernes vilkår. Og om kort tid fremlægger vi nye vækstinitiativer. Vi bliver ved.
Vækst er den bedste kur mod arbejdsløshed. Men vi insisterer også på, at mennesker, som har mistet deres arbejde, bliver behandlet ordentligt og respektfuldt.
Man må aldrig bare blive et nummer i rækken.
For naturligvis er alle arbejdsløse selvstændige mennesker med egne erfaringer, evner og drømme.
Ingen borgere skal parkeres i et beskæftigelsessystem, som bygger på en ide om, at de ledige selv er skyld i deres situation. Ingen borgere skal mødes med regler, som er til for reglernes skyld.
Nu siger vi stop til den meningsløse aktivering. Slut med at finde din indre ugle og med at bygge spaghettitårne. Nu skal den ledige i centrum.
Det betyder også, at man som arbejdsløs skal have rigtige valg.
Og for mange ufaglærte har det aldrig været en rigtig mulighed at tage en uddannelse.
Måske var der ikke en læreplads, da folkeskolen sluttede. Måske rakte tålmodigheden ikke som teenager.
Måske var der ikke råd. Eller måske var tiden bare en anden.
Tiden er kommet til at flytte penge fra meningsløs aktivering til meningsfuld uddannelse.
Det skal være lettere at gå fra ufaglært til faglært. Det giver bedre muligheder for at få et job. Og uddannelse giver større tryghed.
Vi skal give flere mulighed for at blive voksenlærlinge. Og det skal være muligt at tage uddannelse på 80 procent af dagpengene.
Hvert år vil vi bruge 500 millioner kroner ekstra på uddannelse. Det betyder, at 16.500 ufaglærte kan få en uddannelse i løbet af de næste 5-6 år.
Det er dét, en socialdemokratisk ledet regering gør. Det er dét, jeg vil.
Investere i mennesker og tage ansvar for hinanden.
Alle skal med.
Vi skal sikre alle børn, uanset baggrund, en god uddannelse.
Vi skal sikre vores frie og lige adgang til sundhed. Det skal altid være dit cpr-nummer og ikke pinkoden på dit dankort, du skal huske hos lægen.
Og vi skal sikre et trygt og værdigt liv for vores ældre. De har slidt og slæbt for os andre. Det er kun ret og rimeligt, hvis vi betaler tilbage.
Så vi bliver ved. Vi bliver ved med at skrue på håndtagene i Danmarks maskinrum.
Men vi gør det på vores måde. Vi tror på et Danmark med tryghed for den enkelte, netop fordi vi møder forandring i fællesskab.
Derfor skal vores unge ikke parkeres på kontanthjælp. De skal i arbejde eller i uddannelse. Det sker nu.
Derfor skal olieselskaberne have ens skatteregler i Nordsøen. På den måde får vi råd til at investere 28 milliarder kroner i vores kollektive trafik. Det sker nu.
Og derfor har vi afskaffet VKO’s fattigdomsydelser, som betød, at børn voksede op i fattigdom. Nu falder antallet af familier, som bliver tvangsudsat af deres eget hjem.
Lad mig sige det helt krystalklart: Vi vil have et Danmark, hvor der er plads til alle. Og brug for alle. Det er derfor, vi er socialdemokrater.
Men vi kan kun alt det, vi vil, hvis vi hele tiden har blikket rettet mod, om der er styr på økonomien. For vi kan kun række ud efter stjernerne, hvis vi står på et solidt grundlag.
Derfor er det også så vigtigt at holde fast. Vi kan ikke risikere, at Danmark igen kører i grøften.
For det er jo det, som er på spil i den kommende tid.
Dansk Folkeparti siger, at de peger på Venstre, fordi man i nullerne havde et godt samarbejde. Kan I huske det?
Skattekroner var med til at finansiere, at nogen hoppede over i køen hos lægen.
Der blev givet skattelettelser på flere hundredtusinde kroner til de rigeste danskere.
Og i stedet for at have styr på økonomien, sagde man: Går-den-så-går-den.
Jo, det kan godt være, at det var et super samarbejde for Dansk Folkeparti og Venstre med tætte personlige relationer og store varme følelser.
Og det kan godt være, at det var et visionært samarbejde for alle dem, som tror på et samfund, som bygger på en ideologi om, at jo mindre jeg hjælper andre, jo mere kan jeg hjælpe mig selv.
Men ved I hvad: Det var ikke et godt samarbejde for Danmark.
Det er det samarbejde, Venstre og Dansk Folkeparti vil fortsætte.
Og sker det, er der grund til at være bekymret for, om vi kan holde Danmark på sporet. For hvad er det Venstre og Dansk Folkeparti tror på?
Lad os starte med Venstre – det er jo stadig det største parti af de to. 
Venstre tror på to ting.
Venstre tror på skattelettelser og nulvækst.
Den ene dag skal arveafgiften ned. Den næste dag skal beskæftigelsesfradraget op. Den tredje skal olieselskaberne betale mindre i skat. Og nåh ja. Det skal bankerne også. Skattelettelser i toppen.
Venstre kan ikke lade være. Så ser vi Venstres politiske fosterstilling. Alle problemer kan løses med skattelettelser.
Der er bare et problem. Vi må ikke rigtig høre, hvor pengene skal komme fra. Altså udover besparelser på de arbejdsløse. Og gennem nulvækst i velfærden.
Venstre vil nulstille vores fælles velfærd. Det betyder færre offentligt ansatte. Det betyder dårligere mulighed for at tage os af vores ældre.
Men fair nok. Når man tror på nulvækst så langt øjet rækker, så er det fordi man mener, at den offentlige sektor altid er en del af problemet. Og aldrig en del af løsningen. Så simpelt er det. Tvivlsomme skattelettelser og nulstilling af velfærden.
Hvem var det, der sagde, at der ikke er forskel i dansk politik?
Claus Hjort har engang sagt, at Venstre og Dansk Folkeparti har et stærkt værdifællesskab.
Det er så en af de få gange, Claus Hjort har haft ret. Helt ret.
For hemmeligheden er, at Dansk Folkeparti er et borgerligt parti, ligesom de andre.
Hvem var det, der fandt på at halvere dagpengeperioden?
Hvem var det, der gav de største skattelettelser i nyere tid?
Og hvem var det, som gennem ti år med ansvaret fuldstændig undlod at gå op imod social dumping? Det var Dansk Folkeparti.
Og derfor vil jeg til enhver tid vælge en hvilken som helst konkret forbedring for danskerne end nok så mange ”Tulliarder” på taget.
Dansk Folkeparti har en mærkesag, og det er, at Lars Løkke Rasmussen skal være statsminister.
Så man kan vel sige, at Dansk Folkeparti står for det største slagtilbud i dansk politisk historie: Få to for en. For en stemme på Dansk Folkeparti er også en stemme på Venstres nulvækst og skattelettelser.
Kære alle
Danmark er et fantastisk land, som vi skal passe på. Krisen har været hård. Også urimelig hård for mange.
Men vi er tilbage på sporet. Arbejdsløsheden er den laveste i fire år. Økonomien har det bedre end længe. Pengene passer igen.
Med bedre muligheder for vores børn og unge. Med flere nye arbejdspladser. Med omsorg for vores ældre. Uddannelsesløft til de ufaglærte.
Det er nu, vi skal holde kursen. Der er så meget, vi skal nå. Der er så meget, vi vil.
Kan I have en god 1. maj." 9776
"160" "https://www.dansketaler.dk/tale/helle-thorning-schmidts-1-maj-tale-2011" "Krisen og VKO har været et dyrt bekendtskab for Danmark.
Vi har mistet 180.000 private arbejdspladser. Der er blevet slået hul i statskassen. 
Og væksten er stadig lav.
Hvor andre ville handle, så har regeringen valgt det, den kalder nulvækst. Nulvækst i den offentlige sektor. Nul nye initiativer. Nul nye job. Nul investeringer. Danmark er sat i stå.
Så er der sikkert nogen, der tænker, at det da egentligt er skønt, at regeringen har valgt at gøre nul. For så laver den i det mindste ikke flere ulykker efter 10 år med den ene dårlige beslutning efter den anden.
Men Danmark har brug for handling. Og vi har brug for handling nu.
Regeringen taler meget om Danmark i år 2020. Det er skam fint nok at tænke frem. Men tag ikke fejl. Det vigtigste år i dansk politik er ikke 2020. Nej, det er 2011. Det Danmark, vi får i 2020, afhænger af de beslutninger, vi tager i 2011.
Det er i år, vi beslutter hvor meget uddannelse danskerne skal have i 2020.
Det er i år, vi beslutter hvor sunde vi skal være i 2020.
Og det er i år, at vi giver dansk erhvervsliv det rygstød, som skal skabe vækst og velstand i 2020.
Sætter vi gang i økonomien og får flere i arbejde nu, kan vi skabe ny velstand. 
Med færre arbejdsløse bliver udgifterne til dagpenge og kontanthjælp mindre, og indtægterne til den fælles kasse bliver større.
Investerer vi i sundhed og forebyggelse nu, får vi færre syge og mere livskvalitet. Det giver ingen mening, at over halvdelen af de nyuddannede sygeplejersker står uden job, mens andre ikke kan passe det job, de har, fordi de venter på en operation.
Styrker vi uddannelse og forskning nu, kan vores unge bedre konkurrere med jævnaldrene fra resten af verden. De skal mestre den nyeste teknologi nu – ikke når fastnettelefonen er sendt på museum.
Og sikrer vi integrationen nu, ja, så får vi færre udgifter til indvandrerkvinder på overførselsindkomst og kan øge udbudet af arbejdskraft med titusindvis af hænder.
Det er nu, vi skal sikre Danmarks velstand. Ikke om 10 år.
Regeringen siger, den har en plan. Men den siger så meget.
Kan I huske, hvordan vi sidste år fik vi at vide, at det lysnede, og at regningen var betalt?
Det var dengang, at det var børnefamilierne, de arbejdsløse, de studerende og de ansatte i kommunerne, som skulle betale regningen.
Der gik et halvt år. Så viste det sig, at ikke alle bilag indgik i regnskabet.
Det kom som en kæmpe overraskelse for regeringen, at olien i Nordsøen på et tidspunkt slipper op, og at der kommer flere ældre. Regningen var dobbelt så stor.
Nu har regeringen så en ny plan. Denne gang er det efterlønsmodtagerne og folkepensionisterne, som skal betale.
Husk. Det handler om mennesker.
Til den 31-årige postmedarbejder siger Lars Løkke, at hun skal være på arbejdsmarkedet, indtil hun bliver 71 år. Det er mange år med at flytte tunge bokse, skæve arbejdstider og lange vagter.
Til den 53-årige murer, som havde planlagt at skulle på pension som 65-årig, siger Lars Løkke, at han lige må snuppe to år til.
Og tag ikke fejl. Dansk Folkeparti er parat til at gå hele vejen med Lars Løkke. Det ender med en Pia.
Og hvad er så prisen for, at Dansk Folkeparti bryder alle sine løfter, forringer folkepensionen og skærer i SU’en?
Svaret er lige så simpelt, som det er forunderligt: Grænsekontrollen skal genindføres.
Det er da en flot trøst for de 470.000 mennesker, som troede, de vidste hvornår de skulle på pension, at vi nu skal vise pas ved grænsen i Padborg og sidde i kø på Øresundsbroen. Særlig når man tænker på, at de kriminelle nok skal finde vej ind til en af landets mange kyster, hvis det er det de vil.
Jeg tør slet ikke tænke på, hvad Pia Kjærsgaard skal have for at stemme for flere tvangsudliciteringer og nedskæringer i hjemmeplejen. Skal den kriminelle lavalder sættes ned til 12 år? Eller skal vi endelig have det forbud mod paraboler?
Dansk Folkeparti prøver at få det til at se ud som om, det er åh så svært at løbe fra alle løfter. Men hvis det er så svært, kan de jo bare sige nej.
De kunne lade være med at stemme for regeringens nedskæringer og skattelettelser.
De kunne sige nej til, at det er folkepensionister og de arbejdsløse, der skal betale for deres egen forfejlede økonomiske politik.
Der er andre veje for Danmark end at skære ned og give skattelettelser.
Lad mig sige det helt klart, så det ikke kan misforstås: Socialdemokraterne vil ikke afskaffe efterlønnen. Vi vil ikke forringe folkepensionen.
Vi står ved vores aftale fra 2006. Og det er dybt beklageligt, at regeringen og dens støtter har sat kursen mod at bryde det klokkeklare løfte, vi gav danskerne i 2006.
Danmarks problemer bliver ikke løst af, at vi afskaffer efterlønnen. De kan kun løses ved, at vi får en ny regering.
Tiden er kommet til at sige farvel til Løkkes hovsa indgreb og Pia Kjærsgaards luner. Tiden er kommet til et nyt flertal, som er sammen om Danmark.
Et flertal, hvor vi siger tingene, som de er. Og hvor vi ikke tøver med at stille krav til hver enkelt af os. Et flertal, som bygger på værdier, som er lige så stærke, som de er simple.
Rettigheder og pligter følges ad.
De bredeste skuldre skal bære mest.
Alle har et ansvar for at bidrage til fællesskabet.
Og alle har et ansvar for at gøre det yderste for at forsørge sig selv og sin familie.
Vær ikke i tvivl: Der er markant forskel på regeringens og S-SFs økonomiske politik. Men den største forskel handler om, hvilket Danmark vi ønsker.
Tror man på et Danmark, hvor man nidkært modsætter sig, at millionærer og banker bidrager lidt mere til fællesskabet, men hvor man uden tøven er parat til at forringe folkepensionen for helt almindelige lønmodtagere. Ja, så kan man trygt stemme på VKO.
Tror man på et Danmark, hvor de der har fået mindst af samfundet, selv skal betale for deres uddannelse, og hvor unge får skåret i deres SU, så skal man stemme på VKO.
Og tror man et på Danmark, hvor rettighederne for lønmodtagerne systematisk bliver udhulet, så kan man med søvngængeragtig sikkerhed stemme på VKO.
Men ved I hvad? Det er ikke det Danmark, jeg tror på.
Danmark er et fantastisk land. Det er land, hvor alderdom ikke er det samme som fattigdom. Det er et land, hvor pengepungen ikke bestemmer, om du får behandling på et sygehus. Og det er et land, hvor vores børn har gratis adgang til uddannelse.
Vi har alle sammen grund til at ranke ryggen over det, vi har opnået. Og det Danmark vi har skabt. Og særligt en smuk 1. maj som i dag.
For det var ikke sket uden solidaritet mellem almindelige mennesker. Det var ikke sket uden ofre og svære valg.
Og det var slet ikke sket, hvis vi ikke havde gjort det i fællesskab.
De store spring fremad for Danmark er sket i fællesskab. Hvor politikerne lytter til lønmodtagerne og til erhvervslivet og alle andre samfundsinteresser.
Det er det Danmark, jeg tror på. Det er det Danmark, jeg vil passe på.
Jo, krisen har gjort os fattigere. Alt for mange har mistet deres job. Mange har måttet gå fra deres hjem. Og endnu flere er stavnsbundne til deres hus. Forbrugsfesten er slut. Helt slut.
Men vi er først for alvor et fattigt samfund, hvis holder op med at bekymre os om hinanden. Hvis vi bliver et samfund, hvor vi ikke passer på hinanden eller taler sammen, så har vi mistet det, som gør Danmark til noget særligt. Vi skal have alle med. Og vi skal have alle med, inden det er for sent.
Jeg er dybt bekymret. Jeg er bekymret for, at vi er ved at tabe en generation af unge på gulvet. Jeg er selv vokset op i firserne. Det var dengang, vi talte om ungdomsledighed, langtidsledighed, praktikpladsmangel, tvangsauktioner og adgangsbegrænsning. Det var en tid, hvor modløshed blev til rodløshed.
Da de unge i min generation havde brug for en uddannelse eller et job, fik de et nummer til arbejdsløshedskøen. Det var der, hvor alt for mange blev hængende på kanten af fællesskabet i stedet for at blive en del af fællesskabet. Alt for mange kom aldrig rigtig med.
I dag skal vi sige til hinanden: Det ikke må ske igen.
Derfor skal vi rulle nedskæringerne på uddannelserne tilbage. Derfor skal vi have en praktikpladsgaranti.
Og derfor skal vi have væksten tilbage i år.
Denne 1. maj er der en gruppe af mennesker, som jeg gerne vil sende en særlig hilsen. Det er nogle mennesker, vi ikke hører meget til. De optræder ikke i X-factor. De passer dårligt ind på Paradise Hotel. Og i en tid, hvor kampen om opmærksomheden er benhård, er de lette at overse. Men ikke i dag. Til de mange mennesker som er på kontanthjælp, vil jeg sige, så det ikke kan misforstås: Socialdemokraterne har ikke glemt jer.
Det er en af regeringens helt store svigt, at vi efter en periode med vækst og enorm velstand fortsat har over 130.000 mennesker på kontanthjælp.
Ingen kan være i tvivl om, at det er hårdt at være på kontanthjælp. Pengene er små. Kravene er store. Og sådan må det også være. For rettigheder og pligter skal følges ad.
Målet med kontanthjælp er at give en vej tilbage til et liv, hvor indkomst er noget, man tjener og ikke noget man får. Men vi Socialdemokrater vil aldrig sige til et menneske; Du bare må klare dig selv. Dig glemmer vi.
Nej. Vi insisterer på, at alle skal med. At vi har brug for alle. Det gælder også for de mange kontanthjælpsmodtagere, der glider længere og længere væk fra arbejdslivet.
Det job, de havde, røg. Dagpengene løb ud, hvis de overhovedet var forsikrede. Og nu venter et liv på passiv forsørgelse med alt for stor risiko for at hænge fast. For den barske sandhed er: At jo længere tid en person har været væk fra arbejdslivet, jo længere er vejen tilbage.
Og det er helt forkert, når vi nu ved, at vi om ganske få år kommer til at mangle arbejdskraft. Så hvorfor vente med at handle?
VKO tror, som Fritz og Poul, fuldt og fast på en ting. De velstående vil kun arbejde, hvis de får skattelettelser. De fattige vil kun arbejde, hvis de bliver mere fattige.
Men vi er ikke i tvivl. Fattigdom er ikke vejen til job. Tværtimod. Fattigdom skubber mennesker ud af fællesskabet.
Noget af det første, vi gør, er at afskaffe starthjælpen og kontanthjælpsloftet. Fattigdom hører ikke hjemme i Danmark. Hverken i 2011 eller i 2020.
Derfor skal vi have et opgør med den passive forsørgelse og aggressive ligegyldighed, som regeringen har stået i spidsen for.
Derfor skal alle kontanthjælpsmodtagere, som kan arbejde, allerede efter den første måned have retten og pligten til aktivering. Vi har brug for deres arbejdskraft. De har brug for at komme hurtigst muligt i job. Vi har brug for hinanden.
Derfor skal alle unge kontanthjælpsmodtagere uden uddannelse under 30 år fremover kunne henvises til en uddannelse.
Der vil helt sikkert være nogen, som synes, det lyder hårdt og som nye krav. Og de har ret. For vi skal stille krav. Det værste, man kan gøre mod et menneske, er at vende ryggen til. I det øjeblik vi holder op med at tro på, at alle har noget at give, giver vi slip på hinanden. Og jo, vi stiller krav. Men det største krav vi stiller er, at vi ikke svigter, fordi det er nemmest.
Vi vil insistere på, at hele Danmark kommer med ud på den anden side af krisen. Og det Danmark er et, vi kan genkende. Fordi det bygger på netop vores værdier.
Og det er det, folketingsvalget handler om. Hvad er det for et Danmark, vi vil have.
I ti år har Lars Løkke Rasmussen og Pia Kjærsgaard arbejdet dag og nat på et Danmark med større skel. Med dybere kløfter mellem befolkningsgrupper.
Det er nu, vi kan vælge en ny kurs. Det er nu, vi skal sikre muligheder for de mange. Det er nu, vi skal sikre et helt Danmark. Det er nu, vi skal gøre det, som har gjort Danmark til et fantastisk land – nemlig at løfte i flok.
Kan I have en rigtig god 1. maj." 11549
"161" "https://www.dansketaler.dk/tale/helle-thorning-schmidts-1-maj-tale-2012" "Det bliver heldigvis 1. maj hvert år. 
For 1. maj er en dag, hvor vi samles for at vise at fællesskab og solidaritet er vigtigt. 
Vi mødes for at understrege, at hvert enkelt menneske er noget helt særligt. 
Og sidst men ikke mindst samles vi for at minde hinanden om, at Danmark er et fantastisk land. 
Derfor er 1. maj en helt særlig dag. I år er dagen anderledes end sidste år. Den er også anderledes end for to og tre år siden. Ja faktisk er det den bedste 1. maj i 10 år. 
For Danmark har fået en ny regering. 10 år med VKO, var 10 år for længe. 
For Danmark skal være et land med tryghed for den enkelte. Hvor der altid er en chance til. Og hvor vi investerer i mennesker. Danmark skal tilbage på sporet. 
Den nye regering gør en forskel. Vi har gennemført en kickstart, som holder hånden under danske arbejdspladser. 8.000 i år. Og 8.000 næste år. 
Vi renoverer skoler, børnehaver og almene boliger. Vi investerer i veje og jernbaner. Vi har sat en stopper for opførelsen af meningsløse grænsebomme omkring Danmark. 
Vi har fået en ny balance i udlændingepolitikken. De tider er slut, hvor regeringen hoppede, når Pia Kjærsgaard sagde hop. 
Vi tror ikke på, at staten skal bestemme om voksne mennesker kan blive gift med hinanden i en kirke. Derfor bliver det den 15. juni muligt for bøsser og lesbiske at blive viet i en kirke. 
Vi tror ikke på, at Danmark bliver rigere ved, at vi straffer familier, der får flere end to børn. Derfor har vi fjernet loftet over børnechecken, så ingen børn er mindre værd. 
Vi har sikret bedre muligheder for uddannelse til dem, der har fået mindst uddannelse. For et år siden skulle man betale for at komme på seks ugers svejsekursus eller for at få truckcertifikat. I dag kan man komme i uddannelse gratis i seks uger som faglært eller ufaglært på samtlige AMU-kurser. 
Vi har gjort livet vanskeligere for dem, der forsøger sig med social dumping. I Danmark skal man arbejde til den aftalte løn og under ordentlige vilkår. 
Vi har gjort op med uligheden i sundhed. Slut med skattefradraget på sundhedsforsikringer. 
Vi har stået i spidsen for den bredeste, grønneste og mest perspektivrige energiaftale i danmarkshistorien. Det er en aftale, der giver arbejdspladser og som bringer Danmark tilbage i det grønne førersæde. 
Et af de første lovforslag vi præsenterede var at hæve den kriminelle lavalder. For denne regering sender ikke børn i fængsel. 
Vi har sikret, at der fra næste år bliver flere voksne i daginstitutionerne. 
Den kollektive trafik bliver løftet med en milliard kroner. Om året. Til billigere billetter og bedre materiel. 
Og vi har sikret flere tusinde ekstra skolepraktikpladser, så de unge får en uddannelse og en hverdag at stå op til. 
Vi er en regering, der gør en forskel. 
Alle initiativer er fuldt finansierede, for vi har også øget samfundets indtægter. Pengene passer. 
Regninger er noget vi betaler. Ikke noget vi løber fra. For vi ved, hvem der kommer i klemme, hvis bundlinjen ikke stemmer. Nemlig de mennesker som har allermest brug for en hjælpende hånd og et stærkt fællesskab. 
De mennesker svigter vi ikke. 
Punkt for punkt. Dag for dag arbejder vi på at bringe Danmark videre efter 10 år med VKO. 
Så jo, der er meget at rette op på. 
Derfor er det også vigtigt at bruge 1. maj på at fortælle nøgternt og uden omsvøb, hvor Danmark står. 
Da krisen ramte os, var Danmark ikke ordentligt forberedt. I årene efter krisen faldt vores samlede indtjening i Danmark med over 8 procent. Vi mistede 175.000 arbejdspladser. Overalt i landet måtte almindelige mennesker veksle deres lønseddel med en fyreseddel. Virksomheder, der før var livsnerven i det lokale samfund, drejede nøglen om. Utryghed afløste tryghed. 
Der var nogen som påstod, at der var sat to streger under regnestykket. Der er også nogen, som tror på julemanden. 
Men lad mig sige det helt klart. 
Da det blæste så vi, at dansk økonomi ikke var så stærk, som vi havde fået at vide. Vores konkurrenceevne var ikke vedligeholdt. Hvor andre lande blev bedre, blev vi dyrere. 
Vi glemte, at vi som et lille land altid skal være lidt flittigere end andre. At vi altid skal være lidt dygtigere end andre. Hvis vi vel og mærke vil have et samfund, hvor alderdom ikke skal være det samme som fattigdom, med fri og lige adgang til sundhed og gratis uddannelse i verdensklasse til vores børn. Og det vil vi. 
Vi fik skattelettelser, der ikke var råd til. Vi fik velfærd, der ikke var finansieret. 
Vi glemte, at Danmark er noget helt særligt, som vi alle sammen skal hjælpe med at passe på. 
Det var dyrt for os alle sammen. 
Den velstand, vi nu har tabt, betyder, at der er mindre råd til velfærd. De arbejdspladser, som forsvandt, kommer ikke igen. Det er de barske realiteter. 
Derfor står vi med en fælles opgave. Vi må og skal skabe flere private arbejdspladser i Danmark. Vi må og skal have væksten tilbage. Vi må og skal sikre, at vi bliver flere der arbejder og færre der holdes uden for. 
Kun på den måde kan vi skabe velstand nok til at investere i vores børns uddannelse, i omsorgen for de ældre og i behandlingen til de syge. 
Det er regeringens altoverskyggende mål. 
Det er ikke en umulig opgave. Langt fra. Men ingen skal sige, at det bliver let. Der findes ingen snuptagsløsninger. Kun ved en samlet kraftanstrengelse kommer vi videre. 
Vi skal forvente mindre end vi plejer og forlange mere af hinanden end vi gjorde. Derfor kommer vi også alle sammen til at give den en ekstra skalle. 
Det kan ikke være anderledes. Krisen er så alvorlig, at det ikke nytter noget at stille sig over i hjørnet og sige ”at det må andre klare”. 
Derfor er der også en dag som 1. maj grund til at anerkende dem, som igen og igen går forrest. Nemlig helt almindelige mennesker, som ved, at mådehold er en vej til sammenhold. 
For få uger siden fik vi resultatet af de private overenskomster. Danske lønmodtagere har endnu engang vist viljen til at holde igen. For de ved, at det koster arbejdspladser og tynder ud i ordrebøgerne, hvis lønnen stiger mere i Danmark, end i de lande vi konkurrerer med. De ved, at det er nu, de skal passe på vores fælles fremtid. 
De skal vide, at de er med til at løfte et stort ansvar på et vigtigt tidspunkt. Og de skal vide, at deres beslutsomhed og vilje til at gå forrest er en stor inspiration for os alle sammen. 
Hvis plaststøberen kan bide tænderne sammen, så kan overlægen også. Hvis kasseassistenten kan spænde livremmen ind, hvem kan så ikke? 
Det er nu, vi skal vise, at vi har rygraden til at passe på det velfærdssamfund, som vores forældre skabte. Det er nu, vi skal vise evnerne til at forny de bånd mellem mennesker, som det tager generationer at knytte, men få år at trevle op. 
Gør vi det, har vi alle forudsætninger for, at Danmark bliver verdens stærkeste fællesskab. Og det vigtigste ved det fællesskab er, at alle er med. At alle har en chance for at bidrage. At man aldrig får en kold skulder, når man har brug for en hjælpende hånd. 
Vi har brug for alle i Danmark. 
Derfor er mit vigtigste budskab i dag, at de unge skal have en chance. Vi skal have alle med. 
Ingen gruppe er blevet ramt hårdere af krisen i Danmark end de unge. Da de var klar til at finde et job, blev døren smækket i. Da de - fulde af livsglæde og energi - skulle tage fat på deres voksenliv, fik de at vide, at der ikke var brug for dem. 
På få år er antallet af danskere under 30 år, som lever af kontanthjælp eller dagpenge, steget til 70.000. 
Jeg husker selv fra 1980’erne, hvordan frygten for at fejle fik taget i vores generation. Vi fik at vide, at vi ikke kunne noget. At der ikke var brug for os. Vi kunne hver aften se på TV, at ungdomsarbejdsløsheden bare voksede og voksede, mens vi fik at vide, at der intet var at gøre. 
Vi blev kaldt no-future generationen. 
Titusindvis af unge blev aldrig en del af arbejdsfællesskabet. Det var dyrt for samfundet. Men den højeste pris blev betalt af dem, som fik et knæk og aldrig kom videre. Deres drømme blev ikke foldet ud. 
Deres håb blev gemt væk. Den energi og livskraft - som unge heldigvis altid har - blev ikke brugt. 
Det må ikke ske igen. 
Et Danmark, hvor vores unge går uden arbejde, er et fattigt Danmark. Et Danmark, hvor vores unge ikke bliver dygtigere, får det sværere i fremtiden. 
Derfor har regeringen fra dag ét gjort, hvad vi kunne for at sikre de unge enten et job eller en uddannelse. Flere praktikpladser og kickstart. Og vi stopper ikke der. 
Vi er nødt til at tage større skridt. Vi er nødt til grundlæggende at få sat gang i dansk økonomi. Få skabt den fremdrift og stabilitet der gør, at når væksten vender tilbage, bider den sig rigtigt fast. 
For vi ved, at det altid er de unge, der bliver ramt, når væksten går i stå. Det er altid de unge, der betaler prisen, når man stifter gæld i stedet for at spare op. 
Og vi kan ikke være det bekendt overfor de unge; først skal de kæmpe for at få et arbejde, og derefter giver vi dem en kæmpe velfærdsgæld i arv. 
Det er derfor vi skal i gang med reformer. Ikke for reformernes egen skyld. Ikke for at kunne sætte to streger under i år 2020. 
Nej. Når vi skal i gang med at modernisere Danmark, handler det om at skabe de samme muligheder for vores unge for velstand og velfærd, som vi selv har haft. 
De skal have uddannelse, arbejde, muligheder, frihed. Det kan de kun få, hvis vi handler ansvarligt nu. 
Ambitionerne er store. 
Skatten skal ned på arbejde for helt almindelige lønmodtagere. Unge på kontanthjælp skal enten i uddannelse eller job. Og pengene i det offentlige skal strække lidt længere. 
Vi vil skrue på hver eneste skrue, der gør vejen fra forsørgelse til arbejde kortere. Vi vil vende hver en sten, der kan styrke virksomhedernes mulighed for at konkurrere. Og vi vil række hånden ud til alle, der vil være med. 
Vi stiller ikke med ultimative krav. Bortset fra et enkelt. Nemlig at vi ikke giver slip på den solidaritet, som binder Danmark sammen. 
En solidaritet mellem ung og gammel. Mellem rig og fattig. Mellem rask og syg. En solidaritet som bygger på den simple værdi, at alle mennesker har noget at bidrage med. 
Vi står foran nogle svære år. Vi skal slås for at få nye arbejdspladser. Vi skal knokle for at betale vores fælles regning. 
Gør vi det, er jeg overbevist om, at hjulene begynder at dreje hurtigere rundt. At virksomhederne igen vil hyre i stedet for at fyre. At der bliver råd til, at vores børn får den bedste skolegang, at vores ældre får den rette omsorg. Og at vi kan beholde velfærdssamfundets kronjuvel – den fri og lige adgang til sundhed. 
Når vi mødes næste år til 1. maj, er vi ikke i mål. Langt fra. Men vi er et skridt tættere på et mere fair Danmark. Og vi er kommet nærmere på et Danmark, der igen er i arbejde. 
Kan I have en god 1. maj. " 10676
"162" "https://www.dansketaler.dk/tale/helle-thorning-schmidts-1-maj-tale-2010" "I dag mødes vi for at fejre vores historie og de mennesker, som har skabt den. Men vi mødes også for at diskutere, hvilken vej Danmark skal tage ud af krisen. Og Danmark er i krise:

Staten er på vej mod et underskud på 100 milliarder kroner. Arbejdsløsheden er fordoblet på ét år.Virksomheder lukker i et omfang, vi aldrig før har set. Flere og ikke færre børn vokser op i fattigdom.

På landets sygehuse bliver der delt fyresedler ud og ikke skulderklap. 

Ja, man forstår jo egentlig godt, at regeringen hellere vil på ferie end passe sit arbejde.Vi socialdemokrater brænder for at komme på arbejde for Danmark.Vi brænder for at få et nyt flertal og komme i gang med at løse problemerne. 

Men jeg er også nødt til at sige til jer, at det ikke bliver en let opgave. 

Den borgerlige regering og Dansk Folkeparti har soldet årtiers hårdt arbejde op.Jovist kom finanskrisen udefra. Men det gjorde de ufinansierede skattelettelser ikke. 

Jovist slås andre lande også med modgang. Men Danmark var et af de første lande, som gik i røde tal. Og vi bliver et af de sidste lande, som kommer i sorte tal. 

De valg, som regeringen har truffet, har været dyre for Danmark.Da vi skulle lægge til side, brugte de penge på skattelettelser til bankdirektører og landbruget. Og da vi skulle investere målrettet i arbejdspladser, skød de med spredehagl.

Derfor er der en regning på 24 milliarder kroner. Den skal betales. 

Mit vigtigste budskab i dag er meget klart: Et nyt flertal har en hovedopgave, der overskygger alt andet. Genopretning af dansk økonomi.Og det er en opgave, som kræver ydmyghed og klar tale. Et nyt flertal vil føre Danmark trygt gennem den økonomiske krise. Vi har brug for økonomisk ansvarlighed. 

For vi ved alle sammen, hvem der kommer til at betale, hvis samfundets kassekredit er overtrukket. Det gør velfærden og de af vores medborgere, som har det sværest. 

Regeringen har valgt. I løbet af få uger ryger de første fyresedler ud i kommunerne. Og i løbet af efteråret begynder prikkerunderne i staten.Titusindvis af offentlige ansatte står til at blive fyret. Alligevel siger Lars Løkke Rasmussen og Pia Kjærsgaard, at det ikke vil betyde noget for vores velfærd. 

De tror, at ulighed og dårligere service skaber rigdom og tryghed. De tror, væksten kommer med enorme skattelettelser til de rigeste og nedskæringer på folkeskolen og ældreplejen.Det er deres vej. 

Et nyt flertal står for en anden vej ud af krisen. Vi kommer ikke med gyldne løfter. 

Vi siger det, som det er: Vi kommer til at bede befolkningen om at bidrage til at få Danmark tilbage på sporet. Og vi gør det med en viden om, at alle har noget at bidrage med. Alle er vigtige. Alle kan og skal bruges.Vores unge brænder for at komme i gang. Men de kan ikke få en praktikplads eller arbejde, og vi skylder dem en chance. 

I 1980erne tabte vi en stor del af en generation, fordi vi ikke handlede i tide. Det må ikke ske igen.Danskerne er verdens mest arbejdsomme og solidariske folkefærd. Ingen tvivler på, at velfærden koster. Og vi ønsker at betale. Derfor er tiden også kommet til, at vi investerer i vores velfærd.

Vi har fremlagt et præcist skatteudspil, hvor vi krone for krone fortæller, hvordan vi styrker de offentlige finanser og styrker skoler, hospitaler, og forbedrer de ældres økonomi.

Et nyt flertal fortæller vælgerne før et valg, hvad de kan vente sig af skatten. Der skal være fuldstændig tryghed om lønmodtagernes indkomstskat og boligejernes økonomi.Tusk, fusk og lusk er for de borgerlige.

På samme måde vil vi fortælle vælgerne, at vi kommer til at prioritere. Vi kommer til at bruge hver eneste krone med omtanke og med respekt.Vi skal ikke købe kampfly, når der er et kæmpe i hul i kassen. 

Det skal være slut med at overbetale de private sygehuse.Og selvfølgelig skal de planlagte skattelettelser ikke gives, før pengene passer. Men vi kommer også til at spørge os selv: Hvad kan jeg gøre for Danmark? 

For vi har hver især et ansvar for, at økonomien hænger sammen. Vores fællesskab er ikke stærkere, end vi selv gør det til. Det personlige ansvar har aldrig været vigtigere.

Man kan ikke både synes, at der mangler penge i sygehusvæsnet, og så glemme at dukke op til den aftalte behandling. Det er dyrt, og en mangel på respekt overfor andres tid og vores fælles ressourcer.Og man kan ikke både brokke sig over, at det offentlige skal spare, og samtidigt undlade at betale skat eller snyde samfundet. 

Og man kan ikke brokke sig over, at der skæres ned på uddannelserne, og så samtidigt undlade selv at møde op til timerne.Alle har et ansvar.Udfordringen er så stor, at hverken besparelser eller prioriteringer alene kan føre Danmark tilbage på vækstsporet. Vi bliver nødt til at arbejde os ud af krisen. 

Det betyder, at vi skal investere i mennesker.De ufaglærte, som presses ud af arbejde, skal have mulighed for at tage en uddannelse. Og vi skal sanere i erhvervsstøtteordningerne, så vi skaber vækst og nye grønne job og ikke papirbunker i ministerierne.

Vi vil fremrykke offentlige investeringer. For det er nu, hvor så mange håndværkere går ledige, at vi skal renovere vores skoler.Vores mål er at sætte skub i Danmark. Vi kan gøre det i fællesskab. Og på en måde hvor vi ikke siger: Du må klare dig selv, dig har vi ikke råd til. 

Der er nogle, som har en næsten religiøs overbevisning om, at man kan løse alle problemer i dansk økonomi, hvis man afskaffer efterlønnen. For dem er det et trylleord, der åbner alle porte.

Det er en form for åndelig dovenskab, som pudsigt nok høster mange skulderklap hos de bedst uddannede, men som bygger på en ufattelig dårlig hukommelse.Husk på, at vi allerede har lavet en velfærdsreform. 

Da jeg blev formand for Socialdemokraterne for fem år siden, sagde jeg, at jeg ville ændre i efterlønnen. Og det gjorde jeg og et bredt flertal.Resultatet er et af de skrappeste og mest robuste pensionssystemer i den vestlige verden. 

Og reformen betyder, at de mænd og kvinder på 40 år, som i dag arbejder som frisører, sosu- assistenter, sygeplejersker, slagteriarbejdere og lagermedarbejdere først kan regne med at gå på efterløn, når de bliver 64 år.

Afskaffer vi efterlønsordningen, må man håbe, at de er glade for deres arbejde. For de kommer til at være der, til de er næsten 70.Jeg er stolt af efterlønsreformen fra 2006. Den var rigtig og den var modig. 

Men det skal siges helt klart: Nu må klapjagten på fremtidens efterlønsmodtagere slutte.Vi skal ikke have et Danmark, hvor prisen for ufinansierede skattelettelser er, at almindelige mennesker skal knokle sig sønder og sammen.

De borgerlige bryder sig ikke om efterlønnen. Fair nok. Men så bør de også sige det inden valget. Alt andet er vælgerbedrag.Det er ikke midt i den værste økonomiske krise siden Anden Verdenskrig, at ansvarlige politikere spiller med mærkede kort og krydsede fingre. 

Det er nu, vi sammen træffer afgørende valg.Jeg har tillid til, at befolkningen er parat til en ny samtale om vores fælles udfordringer. Men det kræver ærlighed og klarhed. 

Med sin vanlige sans for at tviste det danske sprog har statsministeren sagt, at oppositionen har en hemmelig skuffeplan.Jeg ved ikke, hvordan en skuffeplan ser ud. Men statsministeren ved jo, hvad han taler om.

Kan I huske dengang han var indenrigsminister? Dengang hev han en plan op af skuffen, som hed: Strukturreform. Den gennemførte han med Dansk Folkeparti. 

Kan I huske dengang han var sundhedsminister? Dengang hev han en plan op af skuffen, som hed: Overbetal de private hospitaler. Den gennemførte han med Dansk Folkeparti. 

Og kan I huske dengang han blev finansminister? Det første han gjorde var, at åbne skuffen og hive en plan op, der hed: Skattereform. Den gennemførte han også med Dansk Folkeparti.

Lars Løkke er danmarksmester i skuffeplaner. Og ved I hvad – den titel kan han få lov at beholde for sig selv. 

Socialdemokraterne og SF vil om kort tid fremlægge noget, som regeringen ikke har: Nemlig en sammenhængende økonomisk politik.Vi vil fremlægge en plan, som bygger på målet om, at vi får væksten tilbage til Danmark, og at vi styrker fællesskabet. 

Det er en plan, som bygger på realisme og en sikker viden om, at vi i Danmark aldrig har været bange for at tage fat.Det er en plan for, hvordan et nyt flertal vil forandre Danmark. 

Tænk på, hvad vi kan udrette på 5 år eller på 10 år? 

Tænk på, hvad et nyt flertal vil betyde for vores ønske om at gøre Danmark til verdens førende klimanation. 

Tænk på, hvordan et nyt flertal vil bekæmpe den ulighed, som betyder, at 50.000 børn vokser op i fattigdom. 

Og tænk på, hvordan vi kan skabe et arbejdsmarked, hvor der er plads til alle.

Det flertal jeg ønsker at stå i spidsen for – bliver et flertal, som vil komme på benhårdt arbejde fra dag et. Det kan ikke være anderledes. Det skal ikke være anderledes.Det næste valg vindes af dem, der bedst er i stand til at fremlægge et konkret bud på prioriteringer og reformer, der lukker hullet i statskassen og skaber ny vækst. 

Næste valg vindes af dem, der kan få den hårdt arbejdende familie, pensionisten, den studerende og virksomhedslederen til at stoppe op og tænke: Ja, der er en anden vej for Danmark.

Jeg ved, at det er indenfor rækkevidde, at vi kan forandre Danmark sammen. Danmark har brug for et nyt flertal og en ny retning. 

Socialdemokraterne er parate til at forandre Danmark og påtage os ansvaret. Lad os sammen gøre det til virkelighed ved næste valg.

Kan I have en god 1. maj." 9432
"163" "https://www.dansketaler.dk/tale/helle-thorning-schmidts-1-maj-tale-2013" "Endelig, endelig, endelig blev det 1. maj.
Lighed, frihed og solidaritet.
Lige muligheder, uanset hvor man kommer fra. Frihed for den enkelte til at folde sit liv ud. Solidaritet mellem mennesker. Det er vores værdier. Det gjaldt i går. Det gælder i dag. Og så langt øjet rækker.
Det er dét, som driver mig. Det er dét, som Socialdemokraterne har bygget på i generation efter generation. Det er den røde tråd i regeringens arbejde.
Andre på den politiske scene diskuterer hvordan og på hvilket tidspunkt i valgperioden, man skal gennemføre revolutionen. Dem om det.
Men en ting er sikkert: Det bliver uden Socialdemokraterne. Og ved I hvad, jeg er overbevist om, at det også bliver uden danskerne.
Kære venner.
Vi står midt i en ny virkelighed. Hvor pengene er få. Men behovet for forandringer store. Arbejdspladser og virksomheder flytter. Vores børn skal regne med, at deres arbejdsliv først slutter, når de er over 70 år gamle. Og de skal regne med, at den konkurrence, de møder fra deres jævnaldrende i resten af verden, bliver benhård.
Kort sagt: Jorden kalder. Vi har en opgave at løfte. Vi har et ansvar overfor dem, som kommer efter os. Den opgave har vi Socialdemokrater og vores venner i regeringen taget på os.
Og ved I hvad. Det kan godt være en lidt ensom oplevelse.
På den yderste venstrefløj er svaret, at mens man venter på revolutionen, så skal man bare bruge nogle flere penge. Offentlige penge forstås. Tusindvis af kroner mere i SU. At arbejdstiden skal sættes ned for os alle sammen.
Når vi siger, at Danmark har et problem med vores konkurrenceevne, siger man bare: Visse vasse, det kan ikke passe. Det lyder sørme meget højreorienteret og reaktionært at gå op i, hvordan erhvervslivet har det.
Men jeg anerkender fuldt og helt, at mange danske virksomheder har det hårdt. Det er et problem, som tillidsmænd og -kvinder har inde på livet overalt i Danmark. De er bekymrede for deres arbejdspladser. De er bekymrede for, om de også har et arbejde om et og fem år.
Jeg forstår dem. Det er deres job, som er på spil.
Så jeg sætter mig ikke over i et hjørne med armene over kors og siger, at det med de sure tider, det er noget, som nogle økonomer har opfundet.
Nej, jeg og regeringen gør alt, hvad vi kan for at gøre virksomhedernes vilkår bedre. Så de kan konkurrere. Så de kan sikre arbejdspladser.
På samme måde er de borgerlige faldet ned i gryden med ideologisk snæversyn og gamle automatreaktioner. Deres svar er nedskæringer. Og skattelettelser til de rigeste familier i Danmark. Jo større, jo bedre.
De tror, at den offentlige sektor er en del af problemet og ikke en del af løsningen. Men de vil helst ikke tale så højt om det.
De har derimod travlt med at indrykke annoncer i avisen om, hvor dygtige de var.
De glemmer blot at fortælle, at de i 00’erne var mere optagede af, at det så rigtigt ud end at gøre det rigtige. Det rigtige for Danmark.
Men man kan ikke spinne sig ud af krisen. Der kommer ingen nye arbejdspladser ud af personlig forfængelighed.
Så jo, det kan godt være lidt ensomt at være regering i Danmark. Og tro mig, det giver knubs sådan at blive skudt på. Fra højre og venstre. Fra morgen til aften. Dag ud og dag ind.
Men ved I hvad, det passer mig fint.
For jeg er overbevist om, at det er bedst for Danmark, når det er os, som er i førersædet.
For Socialdemokraterne gør en forskel.
I år har over 250.000 af vores fattigste pensionister fået en økonomisk håndsrækning. Ældrechecken er hævet med 4.500 kroner. Det kan mærkes. Det giver tryghed for vores ældre.
Vi gør en forskel.
Vi siger klart og tydeligt til de enlige forsørgere: Jo, dine børn har brug for, at du er i arbejde. Vi har brug for, at du er i arbejde. Derfor hæver vi fra 1. januar beskæftigelsesfradraget ekstra for den enlige forsørger.
Det er fair.
Vi gør en forskel.
For to år siden sagde jeg 1. maj: Vi vil ikke parkere mennesker på kontanthjælp. Og slet ikke de unge. Nej, vi vil stille krav. Ikke for at genere. Men fordi vi kærer os om hinanden. Nu sker det. Vi afskaffer ganske enkelt kontanthjælpen for unge under 30 år uden uddannelse. De skal i uddannelse eller gøre en nytteindsats. Så hurtigt som muligt.
Det er solidaritet med de unge.
Vi gør en forskel.
Gennem næsten 10 år blev de private hospitaler forgyldt af den borgerlige regering. Det er slut. Og det er slut med skatterabatter på sundhedsforsikringer. Vi står fast på den frie og lige adgang til sundhed.
Vi arbejder målrettet på at forbedre omsorgen for den gruppe danskere, hvor et tungt sind formørker selv den mest solrige dag.
Vi gør en forskel.
Spørg de olieselskaber i Nordsøen, som skal finansiere elektrificeringen af tognettet og timemodellen mellem vores landsdele, om de kan mærke, der er kommet en socialdemokratisk regering. Mon ikke de kan. Nu, hvor de skal betale 27,5 milliarder kroner til den kollektive trafik.
Vi gør en forskel.
Og derfor er det en god 1. maj.
I dag ved vi, hvor dyb krisen er. Den har kostet langt over 100.000 arbejdspladser i den private sektor. Pengene mangler i vores fælles regnskab. Der er røde tal på bundlinjen.
Men det kan jo først og fremmest mærkes for den enkelte, der ikke længere er en del af arbejdsfællesskabet. For familierne, der oplever utryghed og usikkerhed.
Lad mig sige det helt klart: Mangel på arbejdspladser er først og sidst en menneskelig udfordring. Arbejde giver værdighed. Arbejde giver fællesskab. Arbejde giver selvstændighed.
Men vi må aldrig glemme, at alle kan blive ramt af arbejdsløshed. Og det er et fælles ansvar at hjælpe de mennesker, der bliver ramt af ledighed. Ligesom det er et fælles ansvar, at vi taler ordentligt til hinanden. Jeg vil ikke acceptere, at mennesker bliver set ned på, fordi de står uden arbejde.
Vi skylder vores unge, at de kommer med. Vi skylder vores ledige, at de kommer tilbage i job.
Men vi står også ved en skillevej. For vi er nødt til at forstå, at vi har brug for at skabe flere arbejdspladser i den private sektor.
For at citere tidligere finansminister Palle Simonsen, så er problemet ikke, at den offentlige sektor er for stor. Problemet er, at den private sektor er for lille.
Vi har brug for, at der bliver skabt ny velstand til ny velfærd.
Vi skal have dansk økonomi i balance igen. Den offentlige sektor skal støtte den private bedre.
Det har været regeringens mål fra dag ét.
De sidste 30 år har der ikke været et tidspunkt, hvor der har været flere offentlige investeringer end i 2012. Og vi fortsætter i år. Broer, veje, jernbaner. Boliger bliver renoveret. Gårdanlæg bliver istandsat. Kloakker bliver fornyet.
Overalt i Danmark bliver der investeret i at skabe arbejdspladser.
I sidste uge indgik regeringen en stor aftale med et bredt flertal i Folketinget om en vækstplan for Danmark.
Vi gik til valg på at bryde med 10 års blokpolitik. Det er lykkedes. Det er ikke længere et parti i Folketinget, der beslutter alt. Kan I huske, at når Pia Kjærsgaard sagde hop, så hoppede den borgerlige regering? Det er slut.
I dag arbejder vi sammen om at finde løsningerne. Man får ikke alt, hvad man ønsker sig. Men fælles løsninger er stærke løsninger.
Det gælder også for vækstplanen, som er en plan på mere end 90 milliarder kroner.
Venstre har kaldt det en fin lille plan. Mon ikke Løkke snart skulle fremlægge sin egen plan? Så kan vi jo selv afgøre, hvad der er stort og småt i Løkkes verden.
I min verden er det godt, at virksomhederne får bedre mulighed for at fastholde og skabe arbejdspladser.
Når vi afskaffer Løkkes lastbilsafgift, er det godt for de produktionsvirksomheder, som ligger uden for de store byer.
Når vi sænker spildevandsomkostningerne, er det godt for virksomheder, som bruger meget vand. Det giver arbejdspladser på vores slagterier.
Når vi øger momsfradraget for hotelovernatninger, giver det arbejdspladser på hotellerne.
Når vi investerer en milliard kroner i voksen- og efteruddannelse, får tusindvis af mennesker mulighed for at blive dygtigere.
Når vi investerer i kystsikring og bruger penge på at rive faldefærdige boliger ned, er det godt for de områder, som har langt til Rådhuspladsen i København.
Og når selskabsskatten kommer ned på niveau med Sverige, sætter vi et værn op for at beskytte danske arbejdspladser. Og det bliver mere attraktivt for en virksomhed at slå sig ned i Danmark.
Men vi sænker selskabsskatten på vores måde. Ingen skattelettelse til bankerne og Nordsø-olien. Alle skal bidrage. Også bankerne.
Med vækstplanen får vi råd til en lille vækst i den offentlige sektor. I 2020 vil der være 10.000 flere ansatte i det offentlige. Vi har brug for dem. For vi har brug for en stærk offentlig sektor.
Hvad vil Venstre?
Indtil videre ved vi kun, at Venstre vil have nulvækst, sikre at de rigeste familier undgår at betale arveafgift, og så vil de have billige sodavand. Ok. De fik billige sodavand, og det kan være fint nok.
Men det bliver ikke med os, at arveafgiften for de rigeste bliver afskaffet. Og nulvækst er ikke vejen frem for Danmark. Nulvækst er Venstre vækst.
Vi vil en anden vej.
Vi vil have råd til at investere i uddannelse, i vores ældre og i sundhed. Vi har brug for, at der bliver investeret i fællesskabet. Investeret i mennesker.
Frem mod 2020 vil Socialdemokraterne og regeringen bruge omkring 25 milliarder kroner mere på vores velfærd. Venstre vil bruge 0 kroner ekstra.
Vi gør en forskel.
Kære venner.
Der er en gruppe, som vi skylder en særlig indsats. Vores børn.
Prøv at tænke tilbage på den nysgerrighed og de røde kinder hos jeres børn den første dag i skole. Den lille hånd, som holdt ekstra hårdt i mor og far på vej ind til det store eventyr, som hedder skolen.
Tænk på, hvor meget jeres egen skolegang har betydet for, hvem I er i dag.
Folkeskolen er vores alle sammens. Men den er mest af alt børnenes.
Derfor er det ikke til at bære, at der i hver eneste skoleklasse sidder 3-4 elever, som ikke lærer det, de skal kunne, når de går ud af skolen.
Det er rigtig, rigtig mange børn.
De børn, som kommer mest i klemme, er de børn, der kommer fra hjem, hvor forældrene selv havde svært ved at få greb om det med at lære.
Det skal vi have ændret. Vi vil gøre en forskel.
Derfor skal folkeskolen have et løft. Vi skal have engelsk fra første klasse. Børnene skal have flere dansk- og matematiktimer. Og de skal bruge mere tid sammen med deres lærere.
Men det skal ikke kun være mere af det samme. Skolen skal have nye aktiviteter. Hvor børnene får rørt sig. Hvor de lærer på en ny måde.
På den måde får vi en sammenhængende skoledag.
I mandags stoppede lockouten af lærerne. Det var en skarp faglig konflikt. Og til sidst var regeringen nødt til at gribe ind. Det ville ikke være ordentligt overfor 9. klasse og 10. klasses eleverne, hvis deres afgangsprøver gik op i lockouten.
Det er ikke alle, som var enige i, at konflikten skulle stoppe. Til lærerne vil jeg gerne sige: I er dygtige, og vi har brug for jer til at gøre en god skole bedre.
I en faglig konflikt bliver tonen hård. Også hårdere, end den behøver.
I mandags så vi alle sammen, hvor glade børnene var for at komme tilbage i skolen. På samme måde som vi så, at lærerne var glade for at være sammen med deres elever igen.
Nu skal vi have en skole, hvor børnene lærer mere. Det er en opgave vi kun kan løse sammen. Lærerne, skolelederne, eleverne, forældrene, kommunerne og os på Christiansborg. Sammen har vi ansvaret for, at skolen er et godt sted at lære og et godt sted at være.
Det kræver noget af os alle sammen. Men jeg er overbevist om, at det vil lykkes. Det skylder vi hinanden. Og ikke mindst vores børn.
Regeringen har haft ansvaret i halvandet år.
Og vi er slet ikke færdige med at sikre Danmark i en svær tid.
Vi har så meget, vi skal nå endnu:
Vi skal styrke kampen mod social dumping. Vi skal ikke acceptere lønninger på 50-70 kroner. Man skal kunne leve af sin løn.
Vi skal have lighed i sundheden. Hvorfor skal de rigeste leve 10 år længere end dem, der har mindst?
Vi skal have den bedst uddannede generation i Danmarks historie.
Kære venner.
Vi når kun vores mål, hvis vi rækker ud efter dem i fællesskab. Og kun hvis vi først og sidst tænker på, hvad der er bedst for Danmark.
1. maj er godt i gang.
Det er en dag, som er fuld af historie. Vores historie. Men det er også en dag, som rummer svarene på fremtidens udfordringer.
Nemlig frihed, lighed og solidaritet.
Kan I have en fortsat god 1. maj." 12269
"164" "https://www.dansketaler.dk/tale/mogens-lykketofts-1-maj-tale-2010" "Så har vi endnu engang oplevet miraklet, hvor naturens varme og væde får bøgen til at springe ud og frugttræerne til at blomstre.

Naturen viser os på ny sin energi og sin evne til fornyelse.Nu skal vi mobilisere vores energi og vores evne til at sætte en helt ny dagsorden.

Alt for længe har VKO-flertallet fået lov til bid for bid at nedbryde den danske model for velfærd og ordentlighed.

Derfor er de værdier, som de fleste af os, der er samlet her, har brugt hele vort voksne liv på at kæmpe, for alvor truet.

Vores Danmark blev rigt, fordi der blev sørget for en god folkeskole og gratis tilbud til alle om videre uddannelse.

I vores Danmark var der billig og god børnepasning, så både far og mor trygt kunne gå på arbejde. 

I vores Danmark var et fælles offentligt sundhedsvæsen, hvor det aldrig blev den private pengepung, der bestemte om man fik god behandling under sygdom. Vores Danmark havde et erhvervsliv der blev stærkt, fordi det var fællesskabet og ikke den enkelte virksomhed, der sørgede for at medarbejderne havde understøttelse ved sygdom og arbejdsløshed. Nu har vi været gennem 1⁄2 år med minimalstatstilhængerne i regering.

Op til hvert valg har de uddelt skattelettelser for at købe vælgere. 

De rige er blevet forgyldt, mens de allerfattigste er blevet trykket yderligere ned med fattigdomsydelser som starthjælp og kontanthjælpsloft.

De har ladet privatøkonomien hos flertallet boble op ved at undergrave indtægterne for fællesskabet og for penge, der blev lånt på kunstigt oppustede værdier i fast ejendom og aktier.

Boblen er bristet. De oppustede værdier er forsvundet som dug for solen. Statskassen er et gabende hul. Og Danmark har mistet 165.000 arbejdspladser de sidste to år.

Regeringen siger nu at vi skal være ansvarlige - og derfor må vi skære dybt i kommunernes, regionernes og statens budgetter de næste tre år. Jeg giver ikke en eneste af Lars Løkke Rasmussens bøjede femører for hans påståede ansvarlighed. Det er Anders Foghs’ og Lars Løkkes fælles regering, der for at tækkes vælgerne lod økonomien løbe løbsk.

Det er dem, der de sidste to år har nægtet at gøre det rigtige for at bekæmpe krise og arbejdsløshed. Hvis de ville gøre mest muligt for at skabe nye arbejdspladser her og nu, så skulle de have brugt pengene på at fremrykke nødvendige, samfundsnyttige investeringer i skoler og sygehuse, baner og veje m.v.

Men de valgte i stedet at brænde mange milliarder af på en ny gang vælgerbestikkelse i form af skattelettelser, der først kommer regning for efter næste valg.

Nu kommer regeringen så og fortæller, at den offentlige sektor skal på slankekur for at betale regningen.

Det hele bygger på den borgerlige vrangforestilling om, at den offentlige sektor er en byrde, som de private virksomheder bærer på deres ryg. Men privat og offentlig er ikke hinandens modsætninger. Vi er alle sammen hinandens forudsætninger. 

Man prøver at bilde os ind, at der sidder masser af overflødige bureaukrater, så der kan skæres mere end nogen sinde siden 1945, uden at borgerne mærker noget.
 
Der kan altid findes hjørner at rationalisere i. Men det er løgn at der findes oversete milliardbeløb, som kommunerne kan trylle frem næste år. Regeringens nedskæringer kan kun realiseres ved ramme direkte ind i kernevelfærden. 

Vi har allerede nu set, hvordan hundredvis af læger, sygeplejersker og social- og sundhedsassistenter fyres på de offentlige sygehuse, fordi regeringen på den ene side udsteder løfter om behandlingsgaranti – på den anden side strammer budgetterne. 

Så sent som i går besøgte jeg min hustrus 85-årige Mor på Herlev Sygehus, hvor hun er indlagt efter et hoftebrud.Medarbejderne – mange af dem af udenlandsk afstamning – knokler løs for at passe de syge gamle. De er for få. De stresser rundt for at løse opgaverne også efter de seneste fyringer. Stemningen er anstrengt. Rengøringen kan ikke prioriteres nok. 

Vi er inde i en ond cirkel, hvor det offentlige sygehusvæsen skal spare, mens regeringens venner i de private sygehuse fortsat får lov at score patienter og penge på fællesskabets bekostning ved hjælp af private sygeforsikringer, der for en stor del betales ved fradrag i skatten.

Det er ikke vores Danmark.Og det er heller ikke vores Danmark, at kommunerne skal finde mange milliarder, fordi kassen er tømt.

For disse milliarder kan kun findes ved at fjerne pædagoger og medhjælpe i børnehaverne, lærere i folkeskolen, og medarbejdere af ældreplejen. 

Er det ansvarligt? 

Nej, det er ikke ansvarligt at fordyre og forringe børnehavetilbuddet, fordi det kan få forældre til at forlade arbejdsmarkedet, hvor vi har brug for dem i de kommende år.

Nej, det er ikke ansvarligt at skære på timetallet og hæve antallet af børn i klasserne, for hvis vi i kommende generation skal være førende i verden, så er det helt nødvendigt at børnene har verdens bedste folkeskole. 

Og nej, det er ikke anstændigt at forringe omsorgen for de svageste af vore ældre, hvad enten de har brug for hjemmehjælp, plejebolig eller sygehus.

Ansvarlighed er ikke at forringe vilkårene for børn og gamle. Ansvarlighed er, at de regninger, der skal betales, betales af os alle i fællesskab. Ved at vi yder en ekstra indsats og betaler en ekstra skærv.

Den plan, som Socialdemokraterne og SF om kort tid fremlægger for at rette op på dansk økonomi har præcis denne tilgang. Det er en plan, der vil sikre kommuner og regioner råderum til at levere anstændig velfærd. En plan, som fagbevægelsen kan bakke op, fordi der sikres en fair byrdefordeling og bedre beskæftigelse.

Det er mit inderlige håb, at planen kan blive kernen i arbejdsprogrammet for en ny regering og et nyt flertal efter det valg, der kan komme meget, meget snart 

Det er også mit inderlige håb, at en ny regering og et nyt flertal også kan bidrage afgørende til bedre samtale og bedre integration mellem gamle og nye danskere. 

De allerfleste danskere af fremmed oprindelse yder et flot bidrag til det danske fællesskab. Og endnu flere ville gerne, men får ikke lov, fordi vi har levet i et tiår, hvor de dårlige episoder fik overskrifterne på bekostning af de gode historier. 

Det er ikke mindst takket være Dansk Folkeparti, der i samarbejde med V og K systematisk har søgt politisk at profitere på fordomme om mennesker med anden baggrund og anden religion end flertallet.1.maj 2010 skal være dagen, hvor vi for alvor gør klar til slutkampen: Vi skal banke den trælse regering af banen og vi skal definitivt sætte DF uden for indflydelse.

God 1.maj.God kamp" 6495
